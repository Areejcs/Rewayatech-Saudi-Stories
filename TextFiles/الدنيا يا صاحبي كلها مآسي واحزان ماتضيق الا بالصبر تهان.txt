


الشرقية – الدمام .. أحد ليالي الشتاء الباردة

(ابراهيم)

طلعت وانا ضاااايق خلقي ودمعتي على خدي.. مشيت مشيت مشيت لين وصلت لمسجد قريب.. جلست على الدكه اللي عند المسجد وحطيت راسي بحضني

آآه يا يبه ليش تسوي فيني كذا حرام عليك.. انا ولدك وقطعه منك ليش كل هالحقد ليش كل هالكراهيه ليش؟ ياربي انا وش سويت بدنياي عشان تجيني كل هالمصايب ؟ الحين وين اروح وين انام من وين آكل؟

كل هالتساؤلات دارت بمخي وانا جالس وحاط راسي بحضني وابكي.. ماحسيت بالوقت اللي مر لين صارت الساعه 2 الليل

كل الناس ببيوتهم الحين.. نايمين ومرتاحين مع أهاليهم وبوسط اخوانهم.. قلوبهم على بعض ويحبون بعضهم..

اذا مرض الواحد فيهم ولا تضايق التموا عليه يواسونه ويطيبون خاطره.. الأم حنونه على عيالها لو كح واحد منهم فز قلبها..

ترتاح لما تشوف عيالها مبسوطين ومرتاحين .. والاب رحيم يشتغل ويبذل جهده عشان يوفرلهم اللي يبونه..

مايبيهم يصيرون بحاجه لأحد يتمنى يشوفهم بأحسن وافضل حال..

والاخوان يحبون بعض ويساعدون بعضهم مهما كانوا اشقياء الا ان قلوبهم على بعض

ياربي ليش انا محروم من كل هذا ؟
@@@@@@@@@@@@@@@@@@@@

راكان ماشي بالطريق بسيارته ال Bmw ويدندن مع مغنيه المفضل 2 pac

لمح شي اسود متكوم على نفسه بجانب الطريق ومن السرعة مالمح زين.. وطى صوت الاغاني ورجع على ورا وهو يسمي بالرحمن من الخوف

شاف شي متكوم وماكان مبين زين

نزل من السيارة وهو متردد بخوف .. وش هذا الشي الاسود اللي متلحف ومتكوم على بعضه

(راكان)

بسم الله الرحمن الرحيم.. وش هذا الشي؟!! في البداية حسبته كيس زباله بس كأن له راس!!.. بسم الله الرحمن الرحيم.. قريت الاذكار كلها من الخوف

مشيت شوي شوي باتجاه هذاك الشي المجهول لين وقفت قدامه.. مديت يدي وسحبت الغطا اللي فوقه

ابراهيم وراكان مع بعض: آآآآآآآآآآآآآآآآآآآآآآآآآآآآآآ

بسم الله هذا جن ولا انس؟؟..ليش شكله كذا يخوف!!

راكان بخوف: بسم الله روعتني.. من انت وليش جالس كذا ؟

ابراهيم: انت اللي مين انت؟ >>>من الخوف مو عارف وش يقول

ناظرته من فوق لتحت لابس لبس قديم ومقطع واسود هذا اللي خوفني.. وشعره طويل ومبعثر يوصل لأكتافه.. ووجهه شاحب وتحت عيونه هالات سوداء

راكان: وش تسوي هنا؟

ابراهيم: ما اسوي شي

راكان بنرفزه: قصدي وش اللي مجلسك هنا؟؟؟؟؟

ابراهيم بعصبيه: وانت وش دخلك هاه

ومشى بعيد عني .. لحقته ومسكته

راكان: سوري كنت معصب وخايف.. شفيك ليش شكلك كذا "وناظرت عيونه" ليش تبكي؟
ابراهيم بحزن: مافيني شي .. وش تبي انت؟

راكان: لا بس انصدمت من شكلك ليش جالس كذا بنص الليل وبهالبرد؟ .. فيك شي محتاج شي يا اخوي؟

نزل راسه وهو حزين.. بهمس: مافيني شي

رأفت بحاله وكسر خاطري شكله.. يمكن فقير بس لهدرجه حتى بيت ماعنده.. معقولة في ناس كذا >>> تحسب كل الناس عايشين بنعمه مثلك ياراكان

عزمت اني مااطلع من هالمكان الا وانا مساعده.. لو بفلوس ع الاقل

راكان: ها ياخوي قولي شفيك.. يمكن اقدر اساعدك بشي

سكت وهو منزل راسه ولاحظت عيونه تلمع

هالولد اكيد فيه شي مو فقير وبس.. مسكت يده وضغطت عليها احثه على الكلام

ابراهيم بهمس: وش تبيني اقولك؟

راكان:هنا برد.. تعال معي للسيارة

ركبت السيارة وركب هو جنبي

راكان: ها قولي وش فيك.. عسى ماشر فضفض لي ياخوي

لاحظته يحط يديه على وجه كمحاولة لمنع الدموع ... وبكى

سحبته ولميته بحضني..وحطيت راسه على صدري

راكان بحزن: بس ياعمري خلاص.. اهدى

استمر يبكي بحضني لين حسيته هدئ شوي وبعدته عن حضني

راكان بهدوء: قولي وش فيك لا تكتم شي بصدرك

ابراهيم ببكاء: انطردت من بيتنا

راكان بصدمه: انطردت ليش؟!

ابراهيم: بتصدق لو اقولك اني انطردت بدون ذنب

راكان: من اللي طردك ؟؟

ابراهيم: ابوي

راكان بصدمه: يوم قلتلي انك انطردت توقعت ان اللي طردك زوجة ابوك او احد يكرهك بشدة.. لكن ابوك هذي غريبه بصراحة

ابراهيم بحزن: مافي احد يكرهني كثر ابوي.. مايحبني ومايطيق يشوفني ابد..
والله اني كنت بار فيه واسمع كلامه.. لكن ليش ما يحبني مادري..

لما ماتت امي الله يرحمها انا كنت صغير وماعندي اخوان ابوي تزوج وحده ثانية.. وجابت 3 اخوان.. ماكانوا يكرهوني بشدة بلعكس كانت العلاقة تقدر تقول جيده بيننا..

لكن ابوي.. ابوي هو اللي تغير كثير.. بدا يكرهني ويسبني ويشتمني .. انا كنت اسمع واتحمل..

لكن تطورت الحالة صار يضربني ويحبسني بالغرفة ويحرمني من الأكل ... كان يصبحني بكف ويمسيني بكف... وش ذنبي انا وش سويت؟؟..

انا كنت احبه والله وكل يوم ابوس راسه ويده... لكن كان يكرهني مادري وش السبب.. لين جا هذا اليوم الاسود

راكان: يوم طردك؟

ابراهيم بحزن: ايه ... اليوم العصر قالي اطلع من البيت لانت ولدي ولا اعرفك.. طلعت... كأني مشرد ما معي فلوس ولا ملابس ولا شي..

سكتت شوي استوعب الصدمه!.. ابو يكره ولده هالكثر ماشفت!!.. حرام عليه... شاب صغير ببداية عمره يتعذب كل هالعذاب... ومن ابوه !

حركت السيارة وانا ساكت من الصدمة

ابراهيم: وين بتوديني؟
راكان: انا عندي استراحة قريبه من هنا.. اقعد فيها وارتاح ونام شكلك تعبان كثير .. ما اكلت شي اليوم؟

ابراهيم:لا

@@@@@@@@@@@@@@@@@@@@

(ابراهيم)
مين هذا الولد ؟ وليش اصر انه يساعدني؟ ... بصراحه ما ارتحت لشكله... كان مظهره من مظاهر شباب هاليومين اللي مايعجبوني...

لابس سكيني اسود وبلوزه بيضا وجاكيت برتقالي ... ومسوي شعره سبايكي... شكله مغرور... يالله بنام عنده اليوم ومن بكرا بطلع ...

ايه وش يقعدني عنده بعد... واحد غريب ماعرفه الله اعلم باخلاقه... لازم اعود نفسي ما اخلي أي احد يتدخل بمشاكلي الخاصة... وما اذل نفسي عند احد

وصلنا للاستراحة اللي كان شكلها كبير وفخم

راكان: يالله انزل يا الا ماقلتلي وش اسمك؟

ابراهيم: اسمي ابراهيم

راكان ببتسامه: عاشت الاسامي.. معاك راكان

ابراهيم: عاشت ايامك راكان

دخلت معه للاستراحة وكان شكلها احلى من داخل.. ديكوراتها فخمه وفيها نوافير.. يغطيها العشب الاخضر وأنواع من الورود حواليها

مشيت معه حول الاستراحة ... شكله بيوديني الجهة الثانية وبما ان الاستراحة كبيرة وانا مافيني حيل امشي ف قعدت الارض

راكان: وش فيك؟

ابراهيم "اللهم لا تحوجني لأحد من خلقك وارزقني انت الكريم" >> كان هذا دعاء ابراهيم دايم اذا حس انه فقير ومهان .

ابراهيم: دايخ يا راكان مافيني حيل امشي

راكان برحمه : ياعمري انت اكيد ما اكلت شي... تعال معي بعطيك اللي تبغاه

تسندت عليه لين وصلنا للبيت اللي في الاستراحة

دخلني للمطبخ وجلست على الكرسي: ابغا مويه

راكان: انشالله "وعطاني مويه"

شربت بينما هو فتح الثلاجة وطلع صحون كثيرة وحطها على الطاولة

كيك ومعجنات وحلا وفطاير وعصاير وفواكة كلها حطها على الطاولة

راكان: تفضل

ابراهيم:زاد فضلك

اكلت كثير الحمدلله لين شبعت... جزاه الله خير ماقصر معي

راكان ببتسامة: هني وعافية

ابراهيم ببتسامة امتنان: هنّاك الله بالايمان وطاعة الرحمن... راكان يعطيك العافية ماقصرت... انا عاجز عن شكرك ..الله يوفقك ويعافيك ويكتب لك بكل خطوة سعادة

راكان: امين وياك بعد ... العفو وانت تستاهل

طلعنا برا نتمشى
ابراهيم: راكان انت ساكن بهالمنطقة ؟

راكان: لا انا اهلي بالرياض بس جاي هنا ادرس

ابراهيم: وين تدرس؟

راكان: بجامعة ارامكو

ابراهيم: ماشالله الله يوفقك .. أي صح بسألك كم عمرك

راكان: 20 سنه

ابراهيم: الله يعطيك الصحة والعافية.. حتى انا عمري 20

راكان: آمين وياك.. أي ماقلتلي وين تدرس؟

ابراهيم: خلصت الثانوية وماكملت.. عشان ظروفي

راكان: اها ...... آنا اسف

ابراهيم: ولا يهمك... انت حاليا ساكن بالاستراحه؟

راكان: ايه نعم .. وش رايك تسكن معي بدال ما انا جالس بروحي ؟

ابراهيم: هذي الاستراحة لك بروحك ولا لأهلك؟

راكان: لا لي بروحي.. بس احيانا يجون اهلي

ابراهيم: راكان اخاف اضايقهم

راكان: لا ابد ماتضايقهم ولا شي.. وبعدين هم مايجون الا قليل.. يعني خذ راحتك

ابراهيم:واذا جو ؟ اخاف اضايقهم

راكان: اذا جو انا ادبرك.. وبعدين انت اصلا ماتضايق انت مثل العسل على القلب

ابراهيم ببتسامة: تسلم من ذوقك

راكان: الله يسلمك.. ماتبي تنام ترتاح لك شوي؟ ترا قرب يأّذن الفجر

ابراهيم: ايه صح

راكان: تعال معي بوريك الغرفة

ورحت معه الغرفة...كانت كبيرة وتهبل ومريحة...

راكان: سم بالرحمن ونم.. بقعدك اذا أذن

ابراهيم: مشكور ياراكان الله يجزاك خير.. ممم راكان فيه مفتاح لهالغرفه؟

"مثل ماتعرفون الاحتياط واجب.. والمفروض الواحد ما يأمن نفسه على الغريب.. صح ان راكان حبيب وطيب بس مثل ماقلت الاحتياط واجب"

راكان: الا فيه .. ليش؟

ابراهيم: بس ماحب احد يدخل علي وانا نايم.. اذا جيت تقعدني طق الباب واقوم على طول

راكان : انشالله

طلع من جيبه سلسلة مفاتيح وطلع مفتاح من بينهم وفكة وعطاني اياه

دخل وسكرت الباب وقفلته ... وانسدحت على السرير ... ياسلاااام ناعم ونظيف ومريح.. هذا اللي ابيه

بعد نص ساعه

جلست افكر وعجزت انام... افكر لا طلعت من بكرا وين اروح؟

تقلبت بالسرير احاول انام.. مع ان السرير مريح الا انه ماجاني النوم

قررت اقوم واطلع اشوف راكان وش يسوي.. وطلعت

لقيت راكان جالس عند شبة الضو وجالس يفكر... بصراحه المكان حلو بروح اجلس معه

التفتت لي : مانمت؟

ابراهيم:لا عجزت انام

راكان: زين .. بيأذن الفجر بعد دقايق

ابراهيم: وش قاعد تسوي

راكان: ما أسوي شي

ابراهيم: وانت ليش مانمت؟

راكان: ماجاني النوم متعود على السهر

ابراهيم: وجامعتك؟

راكان: ما بروح اليوم

ابراهيم: ليش؟ لا يكون علشاني؟

راكان: لا والله.. اصلا انا متعود على الغياب كل يومين اغيب

ابراهيم: ماتزور أهلك؟

راكان: الا اروح كل ويك اند بس .. وزين اني لقيت احد يجلس معي في الاستراحة ويونسني " وابتسم"

رديت له الابتسامه: ياحبي لك

راكان: تبي شاي؟

ابراهيم: ايه "وعطاني"

ابراهيم: واصدقائك؟ مايجون عندك في الاستراحة ؟

راكان: كانوا يجون بس الحين لا

ابراهيم: ليه

راكان: تزاعلنا .. وانا رحت بطريق وهم بطريق

ابراهيم: افا ليه

راكان مبوز : سخيفين

ابراهيم: ههههههههههههههههههههه وراه

تنهد: راشد داشر وطلال معقد وخالد ثقيل دم وعبدالعزيز شايف نفسه

ابراهيم: اها الله يصلحهم

جلسنا نسولف لين أذن الفجر.. رحنا صلينا في المسجد القريب بعدها كل واحد راح ينام

@@@@@@@@@@@@@@@@@@@@@

الساعة 1 ظهرا

(ابراهيم)

قمت وانا اتمشى في الاستراحة.. كان منظرها جميل في النهار ويشرح الصدر ..

وقفت عند النوافير واللي كان شكلها حلو صغار على شكل دائرة وبوسطها نافورة كبيرة وحولها الورود فل وجوري وياسمين..

استنشقت الهواء بانتعاش..فرق بين حالي قبل ببيت ابوي الكئيب.. وبين حالي الحين بهالمكان الحلو اللي يفتح النفس

جاني راكان يركض ووقف عندي وهو يتنفس بتعب: السلام عليكم

ابراهيم ببتسامة: وعليكم السلام

راكان: تعبت وانا ادورك

ابراهيم: آمرني؟

راكان ببتسامة: تعال بوريك شي حلو

مشيت معه ورحنا خلف البيت.. كان فيه اسطبل.. دخلنا وكان فيه خيول

راكان ببتسامة: شفت هذاك المهر الصغير؟ هذا انولد اليوم الصبح

ابراهيم ببتسامة: ماشالله تبارك الرحمن

راكان: تحب الخيول؟

ابراهيم: اكيد احبها مره.. هذي كلها لك؟

راكان: ايه.. في واحد حق اخوي.. تشوف هذاك الاسود الكبير

ابراهيم: ايه ماشالله يهبل

راكان: ايه هذا حق اخوي.. وزوجته هذي اللي ولدت.. يعني اخوي عنده قطيع أحصنه
ماشالله.."بضحكه" تصدق علي وعطاني هذي اللي ولدت

كانت كلما تولد يموت ولدها.. لين طفش اخوي وعطاني اياها.. عاد الحين ولدت وما مات.. اخوي بيتحسف انه عطاني اياه ههههههههههههههههه

وهذا الحصان البني حق اختي اسمه تشارلي.. طبعا كان اسمه جعيدان لكن غيرت اسمه عشان ماتتفشل

ابراهيم: هههههههههههههههههههه طيب والخيول الباقيه؟

راكان: حقت عماني.. كل ما يشتري احد خيل يحطه عندي.. عشان كذا سويت اسطبل

ابراهيم: بصراحة المكان حلو.. بس مين يهتم فيهم ويعطيهم اكل؟

راكان: الحارس

ابراهيم: اها.. مم راكان بقولك شي

راكان: هلا

ابراهيم: بصراحة انا متفشل منك ومن كرمك.. وماحبيت اقعد عندك كذا بلا شغل ولا مشغلة.. القى عندك شغل مقابل الاكل والمأوى بس؟

ركان بعد تفكير: مادري والله.. ابراهيم ترا عادي اقعد عندي بدون شغل مافيها شي.. انت تعتبر زي اخوي الحين

ابراهيم بترجي: لا تكفى ابشتغل لو حارس

راكان: مابي اتعبك لان الشغل كثير بهالاستراحة

ابراهيم: عادي .. اهم شي يكون مني فايدة على الاقل

راكان: خلاص على راحتك.. وبيني وبينك انا بطرد الحارس

ابراهيم: ليش؟

راكان: بس يعني لانه كسلان وغبي

ابراهيم: لا حرام لا تطرده علشاني.. شغلني معه بس تكفى لا تطرده

راكان ببتسامة: انشالله .. شغلك بهالاستراحة تشرف بس على الشغل .. يعني لا تسوي شي خل الحارس هو اللي يشتغل وانت تعلمه التنظيف والاهتمام تراه غبي وما يفهم

ابراهيم: ههههههههه انشالله.. ابغاك تقولي كل شي مطلوب مني وعلى هالخشم..راح تلقى استراحتك من احسن مايكون

راكان: فديتك والله.. الشغل راح يكون تنظيف الاستراحة وتقصيص الاشجار وسقاية العشب وتنظيف المسبح وتغيير الماء وغسيل الخيول واعطائهم اكلهم وبس.. ومثل ماقلتلك انت اللي تامر والحارس ينفذ

ابراهيم: مشكوووور والله يعطيك الف عافية

ركان ببتسامة: العفو وانت تستاهل

@@@@@@@@@@@@@@@@@@@@@

(راكان)

مبسوووط يا ناس مبسووط

اخيرا سويت شي حلو بحياتي.. طول حياتي لعب وسهر ونوم بدون فايدة

اخيرا سويت شي فيه خير .. ساعدت فقير وفرحته.. الحمدلله يارب الحمدلله

@@@@@@@@@@@@@@@@@@@@@

الساعة 7 مساءً

(راكان)

انا وابراهيم جالسين على العشب ونتقهوى

ابراهيم بقلق: راكان ابوي اليوم كلمني

راكان باهتمام: ووش قالك

ابراهيم: يقول ارجع للبيت

راكان بنرفزه: خييير بعد مايطردك يقول ارجع

ابراهيم: راكان بقولك شي

راكان: سم ؟

ابراهيم: سم الله عدوك .. آآآ بصراحة انا ابوي ماطردني .. انا انحشت بنفسي.. لكن هو اللي غصبني على كذا.. كان يذلني ويهيني وانا ماتحملت وطلعت

راكان: يعني نفس الشي كأنه طردك .. بمعاملته السيئه

ابراهيم: ايه وانا انحشت و ما ودي ارجع له.. انت وش رايك؟

راكان: لا ترجع له.. اقعد هنا معزز مكرم احسن من ماتروح ويذلونك

ابراهيم: صح بس بيعصب.. واذا عصب توقع منه أي شي تراه مجنون

راكان: الله يهديه.. بس وش فيه فجأه كذا قالك ارجع مو هو يكرهك ومعصب عليك؟

ابراهيم:يبيني أرجع عشان يهيني ويذلني أكثر .. هو يستمتع بإهانتي وتعذيبي .. أنا متأكد

راكان: استغفر الله يمكن لا .. يمكن قلبه حن شوي

ابراهيم باستهزاء: هذا قلبه يحن؟ لو الصخر له مشاعر كان صار أحن من قلب ابوي .. الله يعين بس .. اكيد خالي هو اللي غصبه يرجعني.. ولا مو لله

راكان بحزن: الله يهديه ويحنن قلبه عليك

ابراهيم بحزن: المشكلة يقول ارجع غصب.. مابي ارجع له يا راكان مابي .. ياربي ليش انا ابوي كذا ليش مايصير حنون زي الناس .. نفسي مره يسأل عني اذا مرضت.. ولا يواسيني لا تضايقت.. ع الاقل ما يضربني ولا يهيني

حطيت يدي على كتفه: اصبر يا ابراهيم.. اصبر ولك الجنة..وبشر الصابرين الذي اذا اصابتهم مصيبة قالوا إنا لله وإنا إليه راجعون.. قل اللهم آجرني في مصيبتي وادعي الله يهدي ابوك


ابراهيم تنهد بألم وسكت

ابراهيم: والحين وش الحل ارجع ولا لا؟

راكان: لا ترجع.. ما يقدر يسويلك شي واصلا هو مايعرف مكانك.. ابراهيم لا تخاف.. انا معك وبوقف معك

ابراهيم: الله لا يحرمني منك

راكان بحنان: آمين ولا منك.. ابتسم يله مابي اشوفك حزين.. يضيق صدري والله

ابراهيم ابتسم وهو يمسح دموعه

الله يعينه ويصبره .. عانى كثير وهو توه شاب صغير .

@@@@@@@@@@@@@@@@@@@@

اليوم الثاني الساعه 3 عصراً

(ابراهيم)

تعلقت براكان كثير.. صار توأم روحي ما اتمنى افارقه ابد

راكان شاب جميل..شكله حلو يميل له القلب.. ابتسامته جميلة اذا ابتسم ما تقاوم تبتسم وياه..

حنون اخلاقه عاليه.. ابن حلال وصاحب فزعة وشهامه.. منظره حسن وشكله يسر القلب .. ودك تجلس تتأمله وبس

يهتم بنظافته وشكله.. حبوب وخفيف دم .. وجلسته ماتنمل .

حبيته من قلب .. الله لا يحرمني منه

طبعا فكرة اني اطلع من الاستراحة شلتها من بالي .. ما بي افارقه ابد

@@@@@@@@@@@@@@@@@@@@

انتهى الجزء الأول


الجزء الثاني

البدايــــــــــــــــــــــــــــــــة

اليوم الثاني الساعه 3 عصراً

(ابراهيم)

تعلقت براكان كثير.. صار توأم روحي ما اتمنى افارقه ابد

راكان شاب جميل..شكله حلو يميل له القلب.. ابتسامته جميلة اذا ابتسم ما تقاوم تبتسم وياه..

حنون اخلاقه عاليه.. ابن حلال وصاحب فزعة وشهامه.. منظره حسن وشكله يسر القلب .. ودك تجلس تتأمله وبس

يهتم بنظافته وشكله.. حبوب وخفيف دم .. وجلسته ماتنمل .

حبيته من قلب .. الله لا يحرمني منه

طبعا فكرة اني اطلع من الاستراحة شلتها من بالي .. ما بي افارقه ابد

بديت اشتغل في الاستراحة وشديت حيلي .. سقيت الزرع والاشجار و غسلت الخيول وعطيتهم الأكل ونظفت الاصطبلات..

ناديت الحارس عشان يساعدني ..وجاء

راج: نعم ؟

ابراهيم: نظف البيت والغرف الداخلية ورتبها.. انت شغلك ع اللي داخل وانا اللي برا .. اوكي؟.. وبعده سو قهوة عشان عمك راكان بيجي قريب

"طبعا راكان بالجامعة يجي الساعة 6 المغرب"

راج: اوهوووه ليش كثير شغل؟

ابراهيم: رح سو شغلك وبلا كلام فاضي

راج بضجر: انا مايبغا شغل.. ليش انت مافي شغل هاه؟

ابراهيم بعصبية: تراني من الصبح وانا اشتغل انت والله اللي مرتاح وخامد

راج بعصبية: خلاص انا مافي شغل .. انتا شغل انا في روح نوم

ابراهيم: نامت ريحك قل آمين .. طس فارق يله

وراح وهو يتحلطم

ما بقى الا ذا يهايط هو ووجهه

رحت سويت كل شي بنفسي ونظفت الغرف والصالات .. وزينت القهوة والشاي لين جا راكان

راكان: السلام عليكم

ابراهيم: وعليكم السلام

راكان ببتسامة : ها كيف الشغل؟ اكيد تعب وملل صح؟

ابراهيم ببتسامة: بلعكس.. والله اللي يشتغل في هالمكان الحلو مايمل.. هالاستراحة تفتح النفس

راكان ببتسامة: انشالله دوم مبسوط ومستانس.. الله لا يكدر خاطرك بشي

ابراهيم بسعاده: آمين وياك بعد..

راكان: ماشالله باين الاستراحة نظيفة والشغل عدل .. "طلع من جيبه ظرف ومده لي" : هذا راتب مقدم .. تفضل

ابراهيم: بس انا بعدني ماسويت شي

راكان: هذا مقدم بس وانت تستاهل.. بما إنك بديت بدايه حلوه وشغلك نظيف

" بصراحة تفشلت واحرجني بكرمه .. يارب لا تحوجني لأحد سواك"

ظليت اطالع الظرف بدون ما آخذه

راكان ببتسامة: برهومي يلا خذ ولا تردني

اخذت الظرف بإحراج: مشكور وما قصرت.. عسى عمرك طويل

راكان ببتسامة: العفو .. وانت تستاهل كل خير

راج من يوم شاف الراتب نط عندنا: بابا انا يبغى راتب

راكان: ليش تونا بنص الشهر ؟

راج: انا يبغى مقدم سمسم هذا ولد

راكان بعصبية: احترم نفسك هذا عمك.. وبعدين على ايش اعطيك مقدم على شغلك الوصخ ولا على كسلك وعجزك؟

راج يتمسكن: بابا انا مسكين.. انا من صبح سوي شغل سوي شغل مافي نوم أبد.. هذا شغل كله انا سوي بروحي

انا كنت اشرب ماء وشرقت من الصاروخ اللي قاله قبل شوي .. لاتطيح علينا السماء

ابراهيم بعصبية: خير خير يالكذاب.. انا اللي مسوي الشغل كله وانت طول الوقت خامد بغرفتك خمدتك عليك الارض قل آمين .. راكان تراه من الصبح وهو يتحلطم ويهايط

راكان بعصبية: بعد هو ووجهه مابقى الا ابو فسيه يهايط علينا.. شين وقواة عين .. قم فارق يله ومخصوم من راتبك لين تأدب

وراح راج وهو يتحلطم

ابراهيم: ماعليك منه تعال نتقهوى بس

وجلسنا نتقهوى

ابراهيم: ايه وش اخبار الجامعه؟

راكان: والله تعب وكرف وملل.. ابراهيم انا احسدك صراحة

ابراهيم: هههههههههههههههه على وش بالله؟

راكان: ههههه أي والله خامد مرتاح ماوراك شي.. ما وراك مذاكرة وكرف وتعب مثلي.. ولا يجيك دكتور غثيث يتفلسف عليك من الصبح

ابراهيم : ههههههههههههه الله يعينك

سكت راكان شوي وهو يناظرني بنظرات غريبة

ابراهيم بستغراب: وش فيك؟

مد يده ولف رقبتي وشاف جرح اسفل رقبتي

راكان بهدوء: وش هذا؟

ناظرته وانا ساكت

راكان: ابراهيم قولي من وين هالجرح؟

ابراهيم : ................. ( لا رد )

راكان: من ابوك صح؟

اخذت نفس عمييييق: ايه .. ومابيك تحزن وينكسر خاطرك لاني انا تعودت خلاص

راكان بهدوء: بس مو مجبور انك تتعود

ابراهيم: انا ظروفي جبرتني على هالشي.. وجبرتني اسكت واتحمل

راكان: ابراهيم ليش ما تكلم حقوق الإنسان وتشتكي على ابوك

ابراهيم: وانا من وين لي القوة عشان اكلم واشتكي.. خلها على ربك بس

راكان: لا تصير ضعيف يا ابراهيم .. جمعية حقوق الإنسان ماحطوها الا لمثل هالحالات.. كلمهم وانشالله مايقدر يمد يده عليك مره ثانية

ابراهيم: طيب و اذا رجعت البيت بيصفقني وبيلعن خيري لا من شاف ولا من درى .. ذيك الساعة اقدر اتكلم واشتكي ؟! .. بيكون فيني حيل اتنفس اصلا؟!

راكان: سكوتك وضعفك هو اللي خلاه يتمرد عليك.. شوف يا ابراهيم انا هالمره بسكت وبتغاضى... لكن المره الجايه لا سمح الله اذا ضربك ولا تعدى عليك بروح انا بنفسي وبشتكي عليه هالظالم

ابراهيم بحزن: الله بيفرجها انشالله

راكان وهو يطالع الجرح: هذا الجرح الوحيد اللي بجسمك؟

ابراهيم بكذب: ايه

راكان: اكيد ؟

ابراهيم: اكيد

راكان بتشكيك : اها.. افصخ بلوزتك ورني اشوف

تنهدت.. وقررت اني اقوله واشكي له كل همومي وما اخبي عنه شي .. طول هالسنين وانا كاتم بقلبي كفاية خلاص

ابراهيم بهدوء: شوف راكان.. انا ماتعودت اني اشكي كثير واضايق الناس بهمومي.. لاني لو بشكي ما بخلص..ويمكن لاني مالقيت الانسان المناسب اللي ارتاح له واقدر افضفض له كل همومي..

لكن الحين انت صرت شي كبير بقلبي.. انت الشخص الوحيد اللي ارتحتله ودخل قلبي على طول.. انت الشخص الوحيد اللي اقدر افضفض له براحه.. "ببتسامة" عشان كذا بتشوفني رامي همومي عليك كل يوم

ركان جا وضمني: هههههههههه.. يابعد قلبي يا ابراهيم.. والله همومك مثل العسل علي ولا اتضايق منها.. بلعكس استانس لما اشوفك تشكيلي وتشاركني همومك..

"بحنان" شفت لما نتشارك الهم يصغر ويهون .. ابراهيم مابيك تكتم شي بصدرك.. كل شي قوله لي حتى لو ماقدرت اساعدك .. يكفي اني اسمعك واواسيك

ابراهيم: مشكور ياراكان.. صحيح الله حرمني من امي وابوي لكن عوضني فيك انت.. الله لا يحرمني منك ولا يحرمك الأجر

راكان: آمين الله يسمع منك... عن اذنك بروح اجيب لك ثلج .. عسى ينفع ولا بوديك المستشفى

ابراهيم: لا تتعب عمرك اقعد بس ما يحتاج.. الجروح اصلا ماتعورني خلاص

راكان ببتسامة: لا بجيب لك غصب.. وانا اللي بحطه لك بنفسي بعد.. لاتتحرك بجيك بعد شوي

ابراهيم: هههههه اوكي

وراح وجاب معه ثلج في صحن وليمون

ابراهيم باستغراب: وش حقه الليمون؟

راكان: مالقيت معقم

ابراهيم: ولا يكون بتعقم جروحي بالليمون؟

راكان: ايه شاسوي بعد

ابراهيم بعصيبة: قم زين قم

راكان: هههههه وش فيك.. ترا الليمون مفيد للجروح وينظفها ويعقمها

ابراهيم: بس يعور ويحرق

راكان: يحرق لانه قاعد يقتل الجراثيم وينظف الجرح.. يلا برهومي انسدح بحط لك

ابراهيم: مستحيل اخليك تحطلي ليمون.. ثلج ايه بس ليمون لا

راكان: طيب خلاص بس انسدح

وانسدحت.. وهو رفع بلوزتي وانصدم

راكان بصدمة: هئئئئئ وش هذا!!!

صدري كان مليان جروح عميقة وخدوش... لا تستغربون

ابراهيم مغمض عيونه كإستعداد للألم: راكان لا تسألني وش سوا فيني ابوي لان يمكن اصيح.. شف شغلك وانت ساكت

راكان بصدمة: بس هذا كثير مره.. الله يصبرك ويعينك

سكت وبدا يحط الثلج بهدوء

راكان: يعورك؟

ابراهيم: شوي

راكان: لازم معقم .. الثلج يسكن الألم بس مايفيد

ابراهيم: لاتحط ليمون تكفى

راكان: ماني حاط.. بكرا بروح للصيدلية واشتريلك معقم

ابراهيم: اوكي

خلص تمرير الثلج على الجرح وحط لي لزقات وشاش.. خف ألم الجروح بكثير بعد ماحط الثلج واللزقات

راكان بحنان: ماتشوف شر يالغالي.. طهور انشالله

ابراهيم: الشر مايجيك

راكان: صح بقولك شي .. ترا بكرا بروح الرياض عشان ازور اهلي

ابراهيم: متى بتروح؟

راكان: بروح الساعه 11 الليل

ابراهيم: تروح وتوصل بالسلامه

راكان: الله يسلمك ..اقول بما اننا فاضين شرايك نلعب بلايستيشن؟

ابراهيم ببتسامة: قداام

@@@@@@@@@@@@@@@@@@@@@
رحنا للصالة الداخلية

وجلست أتفرج على الاشرطة عنده

اشرطة حرب:
Call of duty 7
Conflict
Resistance
Battlefield
Red dead
Call of juarez
Residen evil
Medal of honor
Killzone 2

اشرطة سيارات :
Driver
Grand
Need for speed
Midnight club
Wheelman
Racedriver grid

أشرطة منوعه :
Dragon ball
Spider man
Little big plant 2
Bat man
فيفا 2013
Pes 2013
Sims 2
شريط رعب silent hill
Tikken

وشغلنا البلايستيشن وجلسنا نلعب فيفا 2013.. وعاد شوفوا أنوااااع الهده والازعاج

راكان شوي ويقوم يتوطى ببطني من القهر لان النتيجة 7-0 لي طبعا

راكان بقهر: نعنبو بليسك خلني امسك الكورة شوي

ابراهيم: ههههههههههههههههههه لا

راكان: الله ياخذك تصدق حتى مرماك ما شفته

ابراهيم: هههههههههههههههههههههههههههه بطنيي هههههههههههههه
ماتعرف تلعب بلا ماسك اليد ع الفاضي هههههههههههههههههه

راكان: انا ماعرف العب؟ هين اوريك

وانا امشي بالكورة قربت عند المرمى.. طبعا كان المرمى زحمممه نص لاعبين فريقي عنده.. اما فريق راكان طبعا كلهم عند المرمى صايرين دفاع ..

و صار زحمه وحوسه ماندري وين الكورة.. فجأه من الحوسه دخل هدف شلون مادري.. صارت النتيجة 8-0 وفقعت ضحك

ابراهيم: ههههههههههههههههههههههههههههههههههههه قوووووووووووول

راكان: قم انقلع قم .. لابوك لابو من لعب معك " وطفا البليستيشن من القهر"

ابراهيم: ههههههههههههههههههههه مسكين انقهر هههههههههههههههه اجل 8-0 ههههههههه

راكان: اقول خل عنك بس.. قم اطلب لنا عشا .. قم لا اشوتك قم

ابراهيم: هههههههههههههه طيب طيب

ورحت اخذت الجوال

ابراهيم: وش تبي من أي مطعم ؟

راكان: انت اللي وش تبي؟

ابراهيم: ماكدونالدز

راكان: كودو

ابراهيم: لا ماكدونالدز

راكان: على كيفك انا ابي كودو

ابراهيم: الحمدلله والشكر ليش تسألني اجل

راكان: كيفي

ابراهيم: كودو يييييع مب حلو

راكان: انا مشتهيه ياخي كيفي

ابراهيم بعصبية: لا مب كيفك "فجأه استوعبت وضحكت" ههههه الحين احنا ليش مسوين الهوشه ذي كل لها .. كل واحد يطلب من المطعم اللي يبيه وخلصنا

راكان: ههههه أي والله

ابراهيم: كم رقمهم

راكان: مسجل بجوالي

واخذت جواله ودقيت على كودو وعلى ماكدونالدز وطلبت .. ويوم جيت اقوله ع المكان ماعرفت

ابراهيم: راكان

راكان لاهي يلعب بجراند: هاه؟

ابراهيم: ماعرف اوصف له

راكان: قوله استراحة راكان السامي هو يعرفني دايم اطلب منه

ابراهيم : ماخبري بهم يوصلون لاستراحات

وخلصت الطلب وجلست

ابراهيم: وش تسوي

راكان: اذبح الحريم بجراند

ابراهيم: ههههههههههههههه ليش

راكان ببتسامة: أي بعد متفصخات قليلات الحيا لازم اذبحهم.. الدين فوق كل شي

ابراهيم: لا ماشالله عليك.. هههههههههههههههههههههه

راكان ماخذ المنشار واعدم الحريم وسوا مجزرة بالشاطئ.. بعده اخذ دباب وصار يدعس الناس وسواهم بيتزا

ابراهيم: الله يقرفك راكان وش ذا

راكان: ههههههههههههه شف والله فله .. بحط 2 لاعبين

وجلست العب معه وفجرنا السيارات ودعسنا الناس

وقتلنا واحرقنا وسوينا مجزرة

انا ماخذ بازوكا وافجر السيارات

وراكان ماخذ طفاية ويطفي الحريق مادري وش الفايدة الحمدلله والشكر

واخذنا دبابة وصرنا ندعس الناس ونذبحهم والشرطة تطاردنا

ابراهيم: راكان هههههههههههههههههههههه الله يقرفك وع وش ذا .. بنزل من الدبابة خلاص

ونزلت وراكان لسا راكب.. قام مشا علي بالدبابه وتوطان

ابراهيم: خير؟

وصار يقدم ويرجع ويقدم ويرجع وكل ما وقفت وطان لين مت

ابراهيم بعصبية: خيييير ليش تذبحن

راكان: ههههههههههه احسن .. ولا تحسبني سكت لك يوم تفوز علي بالكورة

ابراهيم: غش والله غش

سمعنا رن الجرس

راكان: هذا هو وصل الطلب قم افتح يلا

ابراهيم: احترم نفسك.. اشتغل عندك اوكي بس مو تقعد تتأمر علي كذا

راكان: غصب عنك تقوم وتفتح الحين.. يلا قم

قمت بقهر: افف منك.. يارب ماكدونالدز يارب

ورحت فتحت طلع كودو.. اخذت الاكل ورميته بوجه راكان

ابراهيم: خذ اطفح.. سُم انشالله

راكان: ههههههههههه على قلبك

قعدت شوي لين جا ماكدونالدز .. اخذت الطلب وجلست آكل

راكان قام: بروح انام

ابراهيم ببتسامة: طيب شسويلك ؟ طس اخمد

راكان ببتسامة توجه لي ورفسني مع ظهري بأقوى ماعنده

ابراهيم: آآآآآآآآآآآآآآآآآآآآآآآآآآآآآآآ يا حيواااان ظهررررري

راكان : احسن تستاهل "ببتسامة" تصبح على خير

ابراهيم: الله لا يوريك خير قل آمين .. آآي ظهري.. طس نم يله

راح شوي ورجع

راكان: ابراهيم

ابراهيم: خير

راكان: اذا احتجت شي .. أو عورك صدرك.. تعال لمي

"وراح"

ابتسمت .. راكان حنون جداً .. مهما اسوي فيه يبقى حنون .. فديته والله

خلصت اكلي ورحت انام

@@@@@@@@@@@@@@@@@@@@@@
اليوم التالي

اليوم بيسافر راكان.. يعني بقعد بالاستراحة بروحي .. الله يعيني على الطفش

خلصت كل شغلي.. من تنظيف وغسيل وترتيب.. ورحت شبيت حطب وحطيت القهوة والشاي وجلست عند النار

جا لمي راكان: ابراهيم

ابراهيم: سم

راكان: سم الله عدوك.. تراني بطلع الحين

ابراهيم: وين؟ مو قلت بتسافر الساعة 11

راكان: ادري.. بس الحين بروح لأحد اخوياي يبيني بشغلة.. وبعدها بمسك خط الرياض.. يعني لا تحتريني

ابراهيم: اها اوكي.. تروح وتوصل بالسلامة

راكان: الله يسلمك.. يلا مع السلامة

ابراهيم: مع السلامة.. الله وياك

@@@@@@@@@@@@@@@@@@@@

الساعة 11 مساء

الحين اكيد راكان سافر.. جلست اشوف التلفزيون اقضي وقتي

قلبت القنوات كلها.. مافي شي حلو.. افف طفش

فجأه سمعت أصوات غريبه..اصوات ازعاج وطقطقه وأغاني.. في البداية حسبته من الاستراحات اللي جنبنا.. لكن الصوت كان قريب

فتحت الشباك وطليت.. الصوت كان جاي من خلف الاستراحة !

طلعت بهدوء وانا اتتبع الصوت .. لين رحت خلف الاستراحة

وقفت وانا مصدوم ومتقرف من المنظر اللي قدامي !!

استغفر الله يارب لا تغضب علينا

كان الحارس راج جايب معه شلته الهنود وجالسين على شكل دائرة ويغنون.. ومعهم بنات!!.. أي والله معهم بنات وكانوا يرقصون ..

نص اللي جالسين كانوا سكرانين ويدخنون وحاطين كاسات الخمر بالنص.. والبنات يرقصون بلبس خليع ومنظر مقزز فعلا !

الكلاب استغلوا غياب راكان عشان ياخذون راحتهم ويمارسون دنائتهم

لكن نسوا إني انا فيه.. لاحظت واحد منهم التفتت وانا انحشت بسرعه لا يشوفني .. اخذت الجوال ودقيت على راكان على طول

ابراهيم بخوف: راكان وينك!!
راكان: انا توني مسكت خط الرياض.. ليه في شي؟

ابراهيم: فيه اشيااء مو شي.. راكان الحق شوف راج وش يسوي باستراحتك وانت ماتدري

راكان بستغراب: وش يسوي الكلب !!!

ابراهيم: جايب شلته الهنود ومبسطين باستراحتك وفالينها.. لا وغير كذا سكرانين ومعهم بنات ويرقصون قسم بالله

راكان بصدمه اخذ بريك بقوة:امانه !!.. كل هذا يصير باستراحتي وانا ماادري.. راج راج الكلب.. والله لاوريه والله لا أطرده

ابراهيم: انت الحين ارجع بسررررعه

راكان: ياربييه يبيلي نص ساعة أو اكثر لين ارجع.. بدق ع الشرطة الحين

ابراهيم بخوف: لاااا لا تدق.. بيحسبوني معهم.. ولا تنسى ان الاستراحة استراحتك بيتهمونك انت

راكان: ايه صح نسيت.. والكلب ماعنده اقامة وبيتهموني انا بالتستر عليه.. يالله يا ابراهيم جاي انا بمسافة الطريق

وسكرت منه وجلست عند الباب احتريه.. وعشان بعد مايشوفوني.. وصوت الأغاني كل ماله يزيد.. يالله لا تسخط علينا يارب

طول راكان ماجا .. والكلاب ماخذين راحتهم ع الآخر

انا كنت اطل عليهم من الشباك فاتحلي فتحة صغيره واراقبهم

راج الحيوان ماسكله بنت وجالس يرقص معها ويستعرض

منظر مقرف صراحة

مادري كيف قدروا يجيبون البنات ويجهزون كل هذا .. والمصيبه إني مادريت إلا بآخر شي

ووقفوا الاغاني وقاموا يسولفون ويضحكون والصوت واصل آخر الدنيا

كل اللي فهمته من كلامهم انهم كانوا يتفقون مع بنات ويعطونهم فلوس والليله مادري بكم .. استغفر الله يارب


بعد 40 دقيقة جا راكان .. ركضت له بالسرعة

راكان بعصبية: وينهم وينهم الكلاب؟

ابراهيم: هم ورا الاستراحة

مشى بعصبية ومشيت معه لين رحنا ورا الاستراحة

راكان بصراخ: رااااااااج يا كلب

كلهم وقفوا بسرعة بخوف

راج بصراخ: fast flee (اهربوا)

كلهم انحاشوا راكان عصب وصار يلحق راج

راكان بصراخ: كل هذا تسويه باستراحتي وانا مادري يا ككككلب.. يا خاين أمنتك على استراحتي وتجي تمارس فجورك فيها يا فااااجر

الهنود صاروا يركضون بسرعة وراج يركض وهو خايف .. واحد من الهنود صديق راج خاف من راكان انه يمسكهم او يمسك واحد منهم ويعترف عليهم..

طلع من جيبه مسدس وطلق على راكان وصابته في يده قريب من كتفه.. طاح راكان ع الأرض وهو ينزف دم

ابراهيم بصراااخ: لااااااا راااكاان
رحت له بخوف وانا ابكي وجثيت على ركبتي عنده

ابراهيم ببكاء: راكان لا تموت راكان.. من لي غيرك راكان.. تكفى قوم لا تخليني

حطيت راسي على صدره وانا ابكي.. آآه الدنيا خذت مني كل غالي.. من بقالي في هالدنيا من؟

@@@@@@@@@@@@@@@@@@@@@@
نهاية الجزء الثاني

تتوقعون راكان بيموت؟

وكيف بيعيش ابراهيم بعد موت راكان؟



الجزء الثالث
البدايـــــــــــــــــــــــــــة
ابراهيم ببكاء: راكان لا تموت راكان.. من لي غيرك راكان.. تكفى قوم لا تخليني
حطيت راسي على صدره وانا ابكي.. آآه الدنيا خذت مني كل غالي.. من بقالي في هالدنيا من؟
راكان بألم: ابراهيم دق على الاسعاف بسرعة .. احس اني بموت آآآآآه
رحت اخذت الجوال وانا امسح دموعي: طيب بدق بس تكفى راكان تحمل.. ولا تموت وتخليني
دقيت على الاسعاف وانتظرتهم يجون
ابراهيم: تحمل راكان الحين بيجون الإسعاف.."مسكت يده" انشالله إنك بتتعالج وتشفى.. ماراح تموت وتخليني انا متأكد
راكان: ........................ (لا رد)
ابراهيم ببكاء: آآآآه راكان لا
دفنت وجهي بصدره وانا ابكي
بعد ربع ساعة
طولوا الإسعاف ما جوا ... وراكان أحسه بيموت
يارب لا تفجعني بموته يارب... يارب اشفيه واحفظه لي.. يارب انت اخذت مني امي وابوي مابقى لي غير راكان... يارب احفظه لي يارب واشفيه انت الشافي
رفعت راسي عن صدره وانا اهزه: راكان ... راكان تكفى قوم
انا لازم اسوي شي ... البكاء مراح ينفع ... اخذت سكين وشقيت قطعة من بلوزتي.. وربطت فيها يده المجروحه
جو الإسعاف وشالوا راكان ... رحت معهم وانا ادعي ربي يشفيه ويحفظه لي
@@@@@@@@@@@@@@@@@@@@@@
بالمستشفى
دخلوا راكان للطوارئ و لغرفة العمليات على طول
صرت ادور في السيب رايح جاي ودموعي على خدي... مرت ساعة ساعتين ثلاث اربع خمس... صارت الساعة 5 صباحاً والدكتور للحين ماطلع
كل دقيقة تمر وقلقي يزيد عليه.. لين أخيرا طلع الدكتور
رحت له بسرعة البرق: بشر يادكتور؟
الدكتور بعد مافصخ الكمام .. "يابرودته" : الحمدلله نجحت العملية.. والمريض بخير
فرحت وتهلل وجهي.. الحمدلله يارب الحمدلله: طيب يادكتور اقدر اشوفه؟
الدكتور: هو الحين تحت تأثير البنج.. بس اذا تبي تشوفه ادخل ولا تطول
ابراهيم بفرح: انشالله .. مشكوور يادكتور
وانطلقت بسرعة للغرفة .. دخلت بهدوء.. كان منسدح ونايم وشكله يكسر الخاطر .. الحمدلله اللي رده لي بالسلامه
وقفت عند السرير وانا اتأمله ... قربت له وقبلت جبينه بهدوء
راكان صحى بتعب: ابراهيم
ابراهيم ببتسامة: الحمدلله على سلامتك يالغالي... طهور ان شاء الله
راكان يبتسم بتعب: الله يسلمك
ابراهيم: وشلونك الحين؟ وشلون يدك؟
راكان: الحمدلله
ابراهيم: تعورك يدك؟
راكان: ايه شوي... راج وينه؟
كشرت يوم سمعت اسمه: انحاش الله لا يرده ولا اللي معه
راكان: انحاشوا؟ ليش ما بلغت عليهم
ابراهيم: بعدين ... المهم سلامتك يالغالي
راكان ببتسامة: وقفتك هذي ما انساها لك... لولا الله ثم وقفتك معي كان انا الحين طايح بالاستراحة محد درى عني
ابراهيم: ما يوفيك جزاك يالغالي .. احاول ارد شوي من المعروف اللي سويته لي... انت ياراكان سويت لي معروف ما انساه طول حياتي
راكان: ههههه حبيبي انت
@@@@@@@@@@@@@@@@@@@@@@
بعد 5 ايام
طلع راكان من المستشفى وتحسنت حالته كثير.. بفضل الله
حاليا انا وراكان جالسين عند المسبح نسولف ونضحك
راكان: ههههههههههههههههههههههههه صدق اني كنت نذل
ابراهيم ببتسامة: ههههههههه امانه شسويت؟؟ قولي شوي من جرايمك وانت صغير
راكان: أي والله جرايم.. يومني صغير كان عندي عصفور صغير وكان يعيي يشرب مويه... قمت غطست راسه بالمويه دقيقتين.. لين مات
وكان عندي ارنب متهاوشين عليه انا واخوي.. قمت عصبت ورميت الارنب من السطح... المسكين تكسر
ابراهيم: اوح اوح ههههههههههههههههههه وش هالاجرام اعوذ بالله ههههههههههههههههههه
راكان: ههههههههههههه وهذا يعتبر ولا شي.. اصبر ماسمعت جرايمي بالمدرسة
ابراهيم: ههههههههههههههه وش سويت
راكان: كان فيه طالب يحبني مره... وكنت كل ما اقوله شي يسويلي... مره قلتله انحاش من المدرسة ورح اشتري لي من البقالة ... وتعال وانا اعطيك فلوس... والغبي طاعني وسواها... واول ما انحاش من المدرسة... انا رحت علمت المدير عليه... ويوم جاء اخذت منه الاغراض وقلتله روح للمدير بسرعة بيكرمك ويعطيك فلوس... وراح بس مالقى فلوس لقى كفوف ... هههههههههههههههههههههههههه
ابراهيم: هههههههههههههههههههههههههه حرااام عليك
راكان: ههههههههههههههه... ومره اخذت فلوس ابوي كلها وحطيتها بالمسبح... وقلت لاخوي يلا نسوي مسابقة من اللي يقدر يطب و يمسك الفلوس... المهم ابوي طب في المسبح يحاول يمسك الفلوس بس ماقدر... طلع وطير وجهي بكفوف وحرمني من الطلعة شهر .. اصلا عادي ههههههههههههههههههههههههههه
ابراهيم: ههههههههههههههههههههههههههههه اف وش ذا الاجرام... انا لو اسوي بأبوي كذا كان صلخ جلدي وسوى فيه نعال ... ههههههههههههههههههههههههههههههههههههههههه
راكان: هههههههههههههههههه ومره حرقت شعر ولد خالتي بالولاعة... صار شعره من فوق كأنه اناناس... ههههههههههههههههه
ابراهيم: هههههههههههههههههههههههههههههههه آآه بطني هههههههههههه راكان دمعت عيوني من الضحك... وش ذا الاجرام
راكان: ههههههههههههههههههههههههههه كنت نذل صح
ابراهيم: بزيااااده هههههههههههههههه
راكان ببتسامة: عاد كانت طفولة جميلة.. احلا شي انك تصير مجرم وانت صغير مو حلو انك تصير مؤدب... عشان تصير لك ذكريات
ابراهيم ببتسامة: أي والله.. الله يازين ذكريات الطفولة
راكان: انت كان عندك ذكريات حلوه بعد؟
ابراهيم: ما كانت حلوة كثير... الذكريات مهما كانت مُرّه إلا انها تكون جميلة وانت تفكر فيها وتتذكرها
راكان: أي والله صادق
ابراهيم: ماكانت طفولتي جميلة جميلة مثلك.. بس انها اجمل مما انا عليه الحين.. عشان كذا صارت ذكريات حلوة
راكان: أي والله .. يالله قوم أذن المغرب
رحنا للمسجد وصلينا.. بعد ما طلعنا من المسجد
راكان: مالي خلق ارجع الاستراحة ... شرايك نتمشى؟
ابراهيم ببتسامة: قدااام .. أي صح انا ابي اروح السوق محتاج اشتري اغراض
راكان ببتسامة: اجل يالله مشينا
ورحنا للسوق... اشتريت كل اللي احتاجه من ملابس واثواب وبدل.. واغراض شخصية وكل اللي احتاجه..
اخيرا حسيت بالحرية والراحة بعيد عن ظلم ابوي واضطهاده... اخيرا حسيت اني اقدر اسوي اللي ابيه بدون ما اخاف ولا اجبر على شي
الحمدلله يارب
راكان: هاه خلصت ؟
ابراهيم: ايه
راكان ببتسامة: اجل يله نروح كافي
رحنا لدكتور كيف وجلسنا

راكان: ابراهيم كم عندك اخو؟
ابراهيم: ثلاثه... فهد عمره 16 سنة ومحمد 14 وزياد بسادس ابتدائي
راكان: هم نفس الشي يتأذون من ابوك؟
ابراهيم: لا بلعكس ابوي يحبهم.. انا اللي مدري شفيه علي
وصل الطلب وجلسنا نشرب وحنا ساكتين
راكان: وزوجة ابوك ؟
ابراهيم: وش فيها؟
راكان: تكرهك مثل ابوك؟
ابراهيم: لا عادي.. بس انا اكرهها لانها تشوف ظلم ابوي وساكتة
راكان: يمكن هي اللي تحارش ابوك عليك
ابراهيم: والله مادري الله اعلم.. المهم الله فكني منهم الله لا يردهم لي
راكان ببتسامة: آمين
راكان: صح باقولك... بكرا اهلي بيجون عندي بالاستراحة.. لاني علمتهم بالسالفة وخافوا علي وقالوا بنجيك نتطمن عليك
ابراهيم: ايه اوكي.. وانا بقولك تراي أباخذ الملحق اللي ورا وبقعد فيه.. عشان اهلك ياخذون راحتهم
راكان: خلاص اوكي.. واذا راحوا اهلي ترجع للغرفة اوكي؟
ابراهيم: لا وش حقه؟
راكان: اجل تقعد بالملحق؟
ابراهيم: هذا المكان الطبيعي للحارس
راكان بعتاب: لا عاد تقول هالكلام ترا ازعل منك
ابراهيم: وش دعوا .. ماقلت الا الحقيقة
راكان: بس انت صديقي واخوي مو حارس وبس.. فرق لما تكون حارس عادي ولما يكون لك معزه بالقلب ..يفرق كثير.. عشان كذا لا عاد اسمعك تقول هالكلام فاهم؟
ابراهيم: ههههه ان شالله.. تصدق راكان انا اول ما شفتك ما ارتحت لشكلك ... بس الحين عزيز وغالي
راكان: هههههههههههههه انا اول ما شفتك حسبتك كيس زبالة ههههههههههههههههههههههههههههه
ابراهيم: هههههههههههههههههه الله يقطع شيطانك
@@@@@@@@@@@@@@@@@@@@@@
اليوم التالي
كنت قاعد اشيل اغراضي عشان انقلهم للملحق
حطيت الفراش والملابس والاغراض كلها
كان الملحق صغير شوي بس فخم.. مطلي باللون البني الفاتح والذهبي.. وجدرانه خشب فيها مربعات قزاز شفاف تخلي اللي جوا يشوف اللي برا والعكس.. تصميمه حلو جدا
خلصت من نقل اغراضي.. بالوقت اللي جو فيه أهل راكان
وجلست انا عند الاصطبل اناظر الخيول
جتني بنت صغيره تهبل عمرها 5 سنوات
البنت ببراءه: وث تثوي هنا "وش تسوي هنا"
ابتسمت لها: اناظر الخيول.. تعالي هنا
جات وشلتها: تحبين الخيول؟
البنت : لا اخاف منها
ابراهيم: هههه .. وش اسمك ياحلوه
البنت: اثمي ثوق.. بس ماعرف اقول اثمي ذين (بس ماعرف اقول اسمي زين)
ضحكت على برائتها.. ياناس تجنن
ابراهيم: اخوك راكان؟
شوق: ايه .. وانت ؟
ابراهيم: وش ؟
شوق: وث اثم اخوك ؟ "وش اسم اخوك"
ابراهيم ببتسامة: اسم اخوي فهد
شوق: ايه .. وين امك ؟
ابراهيم بحزن: امي في بيتنا
شوق: انا ماما داخل.. تعال ثلم عليها "تعال سلم عليها"
ابراهيم: ههههههههههههههههههههههه... لا مايصلح
شوق: ليه؟
ابراهيم ببتسامة: لان انا كبير .. والمفروض ما اشوف امك
شوق: طيب .. يلا بروح داخل
ابراهيم ببتسامة: لحظة.. سلمي علي أول
توها بتروح الا رجعت وباستني وراحت.. يا حليلها تهبل الله يخليها لاهلها
@@@@@@@@@@@@@@@@@@@@@

في المجلس:
(راكان)
كنت جالس مع عماني وعيالهم ومعنا جدي
عبدالله: راكان قول للحارس خل يجي يقهوينا
راكان: ايه ماقلتلك.. الحارس انحاش.. باللي مايرده
سالم: لا ما انحاش .. انا شفته اليوم
راكان باستغراب: وين شفته؟!
سالم: بالملحق .. مادري اذا هو او لا... المهم انا شفت صبي عندك بالملحق
ركان: الله يهديك أي حارس.. هذا صديقي
سالم: ماهقيتك تخاوي شباب هالشكل
راكان: ليه وش فيه هذا ؟!
سالم: مادري شكله ما اعجبني
راكان: ويعني تبيني ما أخاويه عشان شكله ما اعجبك؟
سالم: هد وش فيك متنرفز.. وبعدين انا اقول يعني شكله من شباب هاليومين المايعين اللي يطولون شعورهم
راكان: لا تحكم عليه من شكله .. تراه اخلاق
عبدالله: قوله يجلس معنا طيب
أي والله فكرة ورا ما أناديه يجلس معنا..بس مادري ابراهيم يحب جمعة الشباب ولا لا... اخاف اناديه وما يعجبهم ويجرحونه
عبدالله: وش فيك يالله ناده
راكان : طيب
ودقيت عليه: الو
ابراهيم: هلا راكان
راكان: ابراهيم تحب جمعة الشباب؟
ابراهيم: ايه طبعا... قصدك اجي اجلس معكم؟
راكان: ايه تعال
سكت شوي وهو يفكر.. وشكله متردد: اوكي خلاص
راكان: يالله نحتريك
ابراهيم: طيب
وسكرت
وبعد عشر دقايق دخل ابراهيم: السلام عليكم
الكل: وعليكم السلام
جا وجلس جنبي.. بهدوء
جدي يناظر: منهو ذا اللي دخل؟
راكان: جدي هذا خويي ابراهيم
جدي: اييييه .. من انت ولده انت؟
ابراهيم ببتسامة: ولد الفهد
جدي: انت من الرياض ؟
وبدأ جدي باسألته اللي ماتنتهي .. تعرفون لقافة الشيبان
ابراهيم: ايه.. بس انتقلنا هنا من اسبوعين
جدي: وش اسم ابوك؟
ابراهيم: احمد فهد الفهد
جدي: اعرفه
ابراهيم التفت لي بسرعه .. حسيت كأنه خايف ان جدي يعرف عن ابوه شي شين
ابراهيم: بس هو ماقالي انه يعرف احد من الشرقية
جدي: انا من الرياض يا خبل
ضحكنا كلنا.. وابتسم ابراهيم.. الله يهديه جدي ماعنده اسلوب
راكان يغير السالفة: ابراهيم تبي قهوة؟
ابراهيم: ايه اذا ماعليك امر
عبدالله: ابراهيم وين تدرس؟
ابراهيم: خلصت الثانوي وماكملت
عبدالله : ليه؟
الله يهديهم .. انا قايل انهم بيجرحونه
ابراهيم: بس.. انا قلت لابوي مابي اكمل قال براحتك
عبدالله: ياحضك ... انا لو ابوي مثل ابوك كان انا مرتاح
ضحكت انا وابتسم ابراهيم بسخرية
ابو عبدالله بعصبيه: عبدالله يالهيس الأربد.. اجل تبيني اخليك تقعد عطالي بطالي بدون شغل ولا مشغلة... انت بروحك مامنك فايده
الكل: هههههههههههههههه
عبدالله ببتسامة: مشكور يالغالي.. يجي منك اكثر
ابو عبدالله ببتسامة: عفوا يا ولدي عفوا
الكل: هههههههههههههههههههههههههههههههههههههههههههههههههه ههه
عبدالله يهمس لابراهيم: شفت شلون... انا ماعمري سويت شي زين ومدحني.. لازم يقول ما منك فايدة
ابراهيم ببتسامة: احمد ربك.. كافي حبه لك ووجوده حواليك
عبدالله استغرب وانا تأثرت .. عبدالله قام يأشرلي يعني وش معنى كلامه ؟ .. اكتفيت بإني هزيت كتوفي بمعنى مدري
عبدالله: يبه شفت ابراهيم وش يقول؟ ... يقول كافي وجوده حواليك.. يعني اهم شي انك معي اما المدح والثناء هذي نصبر عليها.. سأظل صابرا ومهما تسوي فيني ستظل ابتسامتي شاقتن وجهي "وابتسم ابتسامة غبيه"
ابو عبدالله ببتسامة: اقول العقل يا ولدي ولا العقال؟
( قصده تتأدب وتعقل ولا أجيك بالعقال ؟ )
جدي بعصبيه: محمد
محمد "ابو عبدالله" اخترش: سم يبه
جدي: وراك ع الولد؟؟
عبدالله بضحكه: ايه ياجدي شفه بس يهاوش
الكل: ههههههههههههههههههههههههههههههههههههههههه
وكملنا سواليف وضحك لين جهز العشاء
راكان: حياكم اقلطوا ع العشا... حياك ابراهيم اقلط معنا
وقلطتهم ع العشا .. وتعشينا
ابراهيم: انعم الله عليك
راكان: صحة وعافية
ابراهيم: وين اخوانك ماشفتهم؟
راكان: ماجوا
ابراهيم: ليه؟
راكان: بصراحه ... حتى انا مدري
سكت وشكله استغرب
ابراهيم: كم عندك اخ؟
راكان: 8 ثلاثه أولاد وخمس بنات
ابراهيم: الله يخليهم لك
راكان: آمين
ابراهيم: يلا بروح انام
راكان: اقعد معنا شوي.. شفيك تنام بدري ؟
ابراهيم: ههههه مايبيلها ذكاء لاني اقوم بدري ... يلا تصبح على خير
راكان: وانت من اهله
وراح ابراهيم... وانا رحت اجلس مع اهلي
@@@@@@@@@@@@@@@@@@@@@@
اليوم التالي
الساعه التاسعه صباحاً
(ابراهيم)
قمت الصبح.. واستغربت ان الاستراحة فاضيه
كان راكان جالس في الحديقة ويشرب قهوه ... رحت له
ابراهيم: وين اهلك؟
راكان: راحوا من ساعه ... مايقدرون يطولون عندهم دوامات
ابراهيم: اها .. "ببتسامة" وانت غريبه وش مقعدك بدري؟
راكان: انتبهت وقمت... وعجزت ارجع انام مره ثانية
جلست جنبه وانا ساكت
راكان: وش رايك نطلع نفطر ؟
ابراهيم: اوكي
وركبنا السيارة ... وفي الطريق:
ابراهيم: صح راكان وين ابوك؟ ماشفته امس
راكان بتكشير: ما جا
استغربت: اجل مين جا من اهلك؟
راكان: امي وخواتي ... بس
ابراهيم: ابوك في الرياض؟
راكان بطفش: لاااااا
ابراهيم:اعصابك وش فيك تكلمني كذا ؟
راكان بدون مايناظرني .. بهمس: مافي شي
سكت وبالتالي سكتت عنه
دخلنا للمطعم وجلسنا نفطر .. وبصراحه ماكان لنا نفس
مادري شفيه راكان انقلب مزاجه كذا ... من يوم جبت طاري ابوه وهو مو عاجبني
راكان: خلصت؟
استغربت وش فيه هذا ما امداني اكل ... لكني فضلت اقوم: ايه خصلت
راكان: يلا مشينا
بالسياره:
ابراهيم: راكان وش فيك ؟
راكان: ............... (لا رد)
ابراهيم: وش فيك ساكت رد علي
راكان بقهر وصراخ: مافيني شي انت ماتفهم
ابراهيم بعصبية: لا تصرخ علي ماني بزر عندك
راكان ياخذ نفس عميق..بهدوء: انا آسف... بس كنت معصب ومنقهر ... وفرغت عصبيتي عليك
ابراهيم: عسى ماشر ليش عصبت كذا فجأه !
راكان: مافي شي حبيبي .. بس عشان تذكرت ابوي
ابراهيم بصدمه: ابوك مات !!
راكان باستغراب: بسم الله عليه لا حي
ابراهيم باستغراب: اجل وشلون تذكرته ؟
راكان: لاني من زمان ماشفته
ابراهيم: ليه؟
راكان: هو مسافر برا وما يزورنا الا قليل
ابراهيم: طيب ليش كشرت يوم جبت طاريه؟
راكان: لاني اشتقت له
ابراهيم: واللي يشتاق يكشر !!!!!!
راكان: لا ابراهيم انت مافهمتني ... انا زعلان ومنقهر لاني من زمان ماشفته واشتقت له وهو ولا على باله يجي يزورني
ابراهيم : لايكون نفس ابوي !
راكان: لا حرام عليك ... ابوي حنون وطيب والله بس انه مسافر وما يزورنا الا قليل ... مو كره لنا لكنه مايقدر يجي كثير بسبب شغله
احبه ... واشتاق له ... بس يقهرني اني ما اقدر اشوفه كثير
ابراهيم: مو ذنبه والله ... هو يشتغل ويشد حيله عشان يوفر لكم اللي تبونه ويعزكم لانه يحبكم
راكان: أي والله
وسكتنا شوي
راكان يناظر المرايه الأمامية وهو مستغرب ومعقد حواجبه
ابراهيم: وش فيك؟
راكان: من هو ذا اللي يلاحقنا
استغربت وناظرت بالمرايه
ابراهيم بخوف: راكاااان !! .. راكان هذا ابوي
راكان بصدمه : قل قسم
ابراهيم: أي والله هذا ابوي
راكان: وش يبي؟
ابراهيم بخوف: يبيني انا أكيد ... هو قال بطلعك لو من تحت الارض ... راكان تكفى اسرررع
راكان بقلق: طيب بس انت هدي شوي
ابراهيم: اسرررررع هذا هو ورانا
راكان: هذاني دايس بأقوى ماعندي شوف العداد واصل 100
ابراهيم: طيب لف يمين يسار ضيعه
راكان صار يلف يمين يسار ويدخل في الحواري ويطلع ويروح عند الاسواق ويلفلف ويدور بس هو ورانا ورانا ماقدرنا نضيعه
ابراهيم بخوف: وجعلنا من بين أيديهم سداً ومن خلفهم سداً فأغشيناهم فهم لا يبصرون ..يااارب مايشوفني يارب
حالتي كأني قاعد على جمرة ماغير انطنط واناقز واتلفت من الخوف وادعي انه مايشوفني
راكان : اركد يا ابراهيم خلني اركز
ابراهيم بقلق:راكان ادخل هذا السوق
راكان لف من جهة السوق ودخل وصار يلفلف ويدور لين اختفى فجأه... والظاهر اننا ضيعناه
راكان: وينه
ابراهيم: مادري .. شكله ضيّعنا
راكان: اخاف يطلعلنا فجأه
ابراهيم بخوف: لا انشالله لا
راكان دخل في الباركينق حق السوق .. ووقف
وانا صرت اناظر راكان بخوف ... الله يستر... هو الحين عرف اني في هذي المنطقة وأكيد بيجي يدورني مره ثانية
ابراهيم بحزن: عرف الحين وين مكاني... وأكيد بيدورني مره ثانية... الله يعين متى بارتاح من هالعذاب
راكان بهدوء: ابراهيم .. مابيك تخاف ولا تحزن .. أنا معــاك

[ أنا معــــاك ]
شكثر أثرت فيني هالكلمة
وحسستني إني مب وحيد... حسستني إن لي سند في هالدنيا القاسية يوقف معاي ويدافع عني ويواسيني.. يشاركني لحظات الفرح والحزن ...حسستني إن لي أخ ماولدته أمي
حقاً رب أخٍ لك لم تلده أمك
وأنت يا راكان أخي اللي ماجابته أمي
شفنا بعض صدفة وكانت أحلى صدفه بحياتي
الله يحفظك لي يا مصدر فرحي وسعادتي
@@@@@@@@@@@@@@@@@@@@@@
نهاية الجزء الثالث
إيش سر حب راكان لابراهيم؟ هل هو تعاطف ولا صداقة و محبة حقيقية؟
تتوقعون أبو ابراهيم يتغيّر؟ ولا بيظل على ما هو ؟
ايش سبب كره أبو ابراهيم لولده وفلذة كبده؟ أم انه بدون سبب؟



الجزء الرابع
عمـــــــــق الأحــــــــــــــداث
(راكان)
رجعنا للاستراحة .. وانا كنت فرحان لإننا رجعنا بسلام... وفشلت خطة ابو ابراهيم في إنه يلقانا
جاني شعور غريب من بعد ماتعرفت على ابراهيم ... حتى انا ماعرفت روحي واستغربت هالشعور
صرت حنون عليه كثير ... قبل انا ماكنت كذا وماقد حنيت على أخواني أو أحد اصدقائي كثر ماحنيت عليه وتعاطفت معه
صرت أحب اشوفه مبتسم ومبسوط ... يجيني شعور حلو إني قدرت أرسم بسمة على شفاة يتيم ... وادخل السرور على قلبه
أحب اواسيه وامسح دموعه ... شي داخلي يقولي انت اللي بتعوضه عن حنان الأب ... وفعلا هذا اللي بسويه
بأعطيه الاهتمام والحب والحنان ... اللي مالقاهم بأقرب الناس له
راح أكون له الأب والأخ والصديق والسند في هالدنيا ... بعوضه عن كـل شيء فقده وانحرم منه ... واحتسب الاجر من الله .
.....................
ابراهيم خلوني اوصفه لكم :
اسمر ونحيف وجسمه هزيل .. ملامحه تدل على الطيبة والعفوية ... ناعم وطيّب وحساس وشخصيته ضعيفه بسبب اللي صار له .. بالعربي " يكسر الخاطر"
شعره طويل إلى كتفة وناعم.. وسيم ملامحة دقيقه أنفه مستقيم عيونه ناعسه وحواجبه مرسومه ... ابن حلال واخلاق ماشالله عليه ومحافظ على دينه.. غامض وهادئ وكتوم جدا ... ابتسامته حلوة
.@@@@@@@@@@@@@@@@@@@@@
الساعة 6 مساء
جاني ابراهيم يركض: راكان
راكان ببتسامة : لبيه
ابراهيم بسخرية: شوف آخر نكتة وصلتني " ووراني جواله"
كانت رسالة نصية :
( ابراهيم
ابشرك عرفت وين مكانك يا حلو
وحفظت رقم السيارة اللي انت فيها
انشالله يوم يومين ولا ني لاقيك ومجرجرك عند ابوك مثل الكلب
تحسب إنك بتنحاش ؟
انت مالك الا بيت ابوك سامع ! بيت ا ب و ك >> يمطط الكلام عشان يقهره
لا تحاول تتغبى ولا تنحاش لاني لاقيك لاقيك
وبأجيب فشار عشان اتابع ابوك وهو يجلدك واستمتع 
باي يا حلو
عمك وتاج راسك بسام)

راكان بصدمه: مين هذا بسام ؟
ابراهيم:هذا واحد يشتغل عند أبوي .. كلب حاقد علي مدري وش سويت له كني ذابح أبوه وانا مادري
راكان: انت دايم توصلك رسايل تهديدات منه ؟
ابراهيم: لا هذي أول مره .. شفت يقول انه عرف مكاني .. وش اسوي الحين؟
راكان: ماعليك منه مايقدر يلمس شعره منك .. وان سوالك شي كسرت يده
ابراهيم: انا اصلا ما اخاف منه .. بس عشان وراه ابوي
راكان: ابوك اللي يطلب منه كذا ؟
ابراهيم: ايه .. وهو عاد لقاها فرصة وانبسط الكلب .. يحب يشوفني متضايق وحزين يستمتع الحقير
راكان : وش كبره هو ؟
ابراهيم: 30 سنه على ماضن
راكان: الله لا يطول بعمره
ابراهيم: آمين
سمعنا صوت الباب يطق
ابراهيم: بروح افتح الباب
وراح
@@@@@@@@@@@@@@@@@@@@@@@
(ابراهيم)
فتحت الباب لقيت شاب اول مره اشوفه
: السلام عليكم
ابراهيم: وعليكم السلام .. هلا اخوي ؟
بدا يناظرني باستغراب: مو هذي استراحة راكان؟
ابراهيم: الا ياخوي وصلت خير
: من انت ؟
ابراهيم: انت اللي من انت ؟!!
: انا واحد من ربعه .. انت السواق الجديد ؟
ابراهيم: نعم !!! انا سواق ياللي ماتستحي .. يله فارق يله .. يله
وسكرت الباب بوجهه
رجع يطق مره ثانية
فتحت الباب بطفش : نعم ؟
: ياخوي وش فيك كذا معصب ؟
ابراهيم: والله اسأل روحك .. اجل انا تقولي سواق !
: وش دراني انا .. آسفين ما عرفناك
ابراهيم: ابراهيم .. صديق راكان
: ابراهيم ! ماقالي ان عنده صديق بهالاسم .. طيب هو موجود
ابراهيم: ايه موجود .. انادي لك اياه ؟
: لا وخر ابدخل
ووخرت عنه ودخل .. وصار يدور وينادي بصوت عالي ويزاعق
: راكاااان راكااااااااااااااااااااان .. رااكاااااااااااااااان
طلع راكان بستغراب : خير وش فيه ؟ .. راشد !!
راشد: ايه راشد .. زين مانسيت اسمي بعد .. راكان وش هالقطاعة اعوذ بالله .. نسيتنا مره وحده
راكان: انت ناسي اللي صار بيننا ؟
راشد: ماصار شي بس انت الله يهديك تكبر الموضوع
راكان: سوري راشد .. انا ماقدر اماشي هالاشكال
راشد: هالاشكال ! .. ليه وش فينا مو مالين عينك استاذ راكان !
راكان: راشد كلمني عدل .. انا ماتركتكم الا يوم شفتكم ماتناسبوني وانا طبعي غير عنكم .. وماتصلحون لي ولا اصلح لكم
راشد: ايييييه كبر راسك علينا .. الله يالدنيا .. نفخت راسك علينا بهالدرجتين اللي ماخذهم في الجامعة
راكان بهدوء: راشد افهمني .. انا ما أناسبكم .. انتم شباب ضايعين فالينها ومايهمكم شي .. وانا انسان نظامي وابغى اكون ناجح في دراستي ومتفوق .. وانتم بتخربون علي وبتضيعوني.. أنتم بوادي والدراسة بوادي
راشد: اها يعني تركتنا عشان الدراسة ؟!!
راكان: عشان كل شي
راشد: شكرا ياخوي .. يجي منك اكثر
راكان: انا آسف .. بس ماقدر اماشيكم .. انا بطريق وانتم بطريق والله يوفقنا جميعا
راشد: يعني ما باذنك ماي ؟
راكان: لا
راشد: اوكي .. على راحتك
وتوه بيطلع الا استوقفه راكان
راكان: راشد .. وش اخبار طلال ؟
راشد بحقد: احسن منك .. "وطلع"
تنهد راكان ومرر أصابعه بشعره بضيق
ابراهيم: راكان .. ماعليه لو اسألك؟
راكان: تفضل
ابراهيم: وش قصتك معاهم ؟
راكان: هذولا كانوا اصدقائي من أيام الثانوية .. كانوا ساكنين معي بالرياض وتخرجنا مع بعض وانتقلنا للدمام مع بعض ورحنا لنفس الجامعة .. انا وراشد وخالد وطلال وعبدالعزيز .. كانت أيام حلوة ايام صداقتي معهم بالثانوية وهبالنا ووناستنا وشغبنا.. لكن يوم جيت الجامعة ما دخلنا نفس الأقسام .. بعدين انا عرفت انه لازم اشد حيلي خصوصا إني بالجامعة وفيه صعوبة بالمواد ولازم أشد حيلي عشان أجيب نسبة عالية .. بعكسهم هم كانوا مهملين ومايهتمون .. طول حياتهم لعب ب لعب .. ما انكر إني كنت مثلهم لكن تغيرت .. وهم مازالوا على ماهم.. حتى إن راشد كان لعاب وداشر ومغازلجي وانا كرهت هالشي .. ف قررت إني اتركهم لانهم مايناسبون لي.. وبيني بينك هم اصدقاء سوء .. يعني بيأثرون علي من ناحية الدراسة والسلوك والدين
ابراهيم:اها .. حلو إنك تركتهم ما دامهم اصدقاء سوء .. انتبه لا ترجع لهم
راكان: ايه طبعا
ابراهيم: الا ماقلت لي انت أي تخصص ؟
راكان ببتسامة : طب
ابراهيم: حلو .. يعني بتصير طبيب .. الله يوفقك
راكان ببتسامة: امين .. وانت ماودك؟
ابراهيم: بإيش ؟
راكان: بإنك ترجع تكمل دراستك
ابراهيم: لا أبداً
راكان: ليه ؟ .. لا تخلي أحد يأثر عليك هذا مستقبلك .. قولي وش طموحك؟
ابراهيم: كان طموحي أصير مثلك طبيب .. لكن الحين خلاص .. انكسرت عزيمتي وهمّتي
راكان: ارجع ابني كل شي من جديد .. لا تيأس
ابراهيم: راكان .. اللي انكسر مايتصلح .. وبعدين خلاص انا عافت نفسي كل شيء .. ماعاد ودي احقق طموح ولا احلام ولا خرابيط.. ابغى اعيش وبس
راكان: على راحتك مثل ماتبي .. ماني ضاغط عليك بشي .. بس متى مافكرت ترجع تكمل وتبني أحلامك من جديد .. تأكد إن انا معك وبوقف معك
ابراهيم بابتسامة: انشالله
رغم إني أنا وراكان بنفس العمر .. إلا إني أحسه اكبر مني بعشر سنين .. عقله رزين وتفكيره واسلوبه تدل على ذكائه وثقافته .. ماشالله عليه.. عقله اكبر من عمره بكثير
@@@@@@@@@@@@@@@@@@@@@@@@
اليوم التالي :
صحيت الساعه 9 صباحاً .. وكالعاده رحت اسوي شغلي من تنظيف وترتيب
تبون الصراحة .. خفت كثير من بعد رسالة التهديد اللي ارسلها لي بسام
ممكن بأي لحظة يلقاني ويمسكني ويوديني عند أبوي .. وارجع مثل قبل وكأنه ماصار شي .. تيتي تيتي مثل مارحتي جيتي
وش هالحالة بس .. عمركم شفتوا أحد يخاف من أبوه خوف الموت ؟ ويهرب منه كأنه عدو مو أب !
استغفر الله بس .. اللهم لا اعتراض
تركت الي بيدي ورحت اصحّي راكان .. تأخر عن الجامعة
دخلت الغرفة بهدوء .. وكانت ظلام وهدوء والمكيف ثللللج
شكله مو ناوي يقوم الأخ .. سحبت الغطا واللي كان متغطي كله فيه
ابراهيم بهدوء: راكان .. راكان يله قوم تأخرت عن الجامعة كثير
راكان: همممم
ابراهيم: يله اصحى الساعه 9 ونص

راكان صحى وقام يتثاوب .. نومه خفيف بسرعه يصحى
راكان وكله نوم : ليش قومتني ؟
ابراهيم: مو عندك جامعة ؟
راكان: الا .. بس تونا بالليل
شكله مضيع الأخ .. مايدري هو في الصبح ولا الليل !
ابراهيم: أي ليل الله يهديك.. الحين الساعة 9 ونص الصبح
راكان شهق : هئئئئ الساعه 9 ونص !
ابراهيم: ايه
راكان: وتوك تقومني ؟!
ابراهيم: وانا شدراني على بالي بتقوم .. يوم شفتك تأخرت قومتك
راكان: زين زين .. ابراهيم الله لا يهينك جهز الفطور بافطر ع السريع واطلع
ابراهيم: اوكي.. يله قوم
راكان: ابراهيم ترا اليوم بنروح مشوار
ابراهيم: مشوار ؟ وين ؟
راكان: باقولك بعدين .. بس حبيت يكون عندك علم .. يله عن اذنك بروح اتجهز
وقمت انا وجهزت فطور خفيف بيض وجبن ومربى وقشطة وزيتون وقهوة نسكافيه

كل يوم كذا انا وراكان .. نصحى الصبح الساعه 9 ونفطر مع بعض بعدين يروح لجامعته وانا ابدا شغلي انظف وارتب غرفتي وغرفة راكان والصالة والمطبخ .. ثم اروح اسقي الزرع والاشجار ثم اعطي الخيول أكلهم واذا كنت فاضي اغسلهم .. اشتغل الى الظهر ثم ارتاح شوي واكل لي شي خفيف للغداء .. واحيانا راكان اذا ماكان عنده محاضرة بهالوقت يجي للاستراحة ونروح نتغدى انا وياه .. بعدين يرجع الساعه 6 المغرب واكون انا مسوي القهوة والشاهي واشب الضو ونجلس على الزرع نسولف وهكذا
رغم انه روتين متكرر الا اني ما احس بالملل أبد .. المكان الحلو والنفسية لهم دور .
قام راكان وجلسنا نفطر انا وياه
راكان: ابشرك .. الشرطة مسكوا راج
ابراهيم بفرحه: والله ؟ .. شلون؟
راكان: انا بلغت عليه ومسكوه .. احسن يستاهل وقليل بحقه بعد
ابراهيم: أي والله .. اللي سواه مو شي قليل.. تخيل كان يعطي البنات فلوس عشان يزني بهم .. ومبسط باستراحتك على كيفه .. استغفر الله بس
راكان بقهر: الله يعلم كم مرا سوا هالشي باستراحتي .. وانا يا غافلين لكم الله .. لولا الله ثم انت كان للحين انا على عماي والكلب يلعب بذيله من وراي
ابراهيم: الحمدلله مسكته الشرطة وافتكينا منه .. لاعاد تجيب طاريه هالوصخ
راكان: أي والله
خلص راكان الفطور وراح للجامعة وانا قعدت انظف واسوي شغلي الى العصر
الساعه 4 عصراً
دق علي راكان
راكان: اليوم ماعندي محاضرات كثير عشان كذا بجي الحين .. عشان المشوار اللي قلتلك اياه .. انا بالطريق الحين
ابراهيم: اوكي .. بأبدل واجي
رحت ابدل ملابسي وانا مستغرب وش هالمشوار اللي بيوديني اياه .. يلا نشوف وش ورانا
خلصت تبديل ملابسي وقعدت عند المسبح انتظره يجي
ماحسيت نفسي الا وانا طاير بالهواء وطايح بالمسبح بقوه
واسمع راكان يضحك : ههههههههههههههههههههههههه
ابراهيم: هههههههه ياالنذل ليش كذا ... توني مبدل ملابسي
راكان:هههههه برهومي لي ساعه اناديك ماترد .. اللي ماخذ عقلك يتهنا به
ابراهيم: والله ما اخليك
واطلع من المسبح بسرعه والاحقه وينحاش وندور حوالين المسبح فجأه
الا هو زالق وطااااير فوق ويطيح ع الارض بقوه
ابراهيم: سلامات هههههههههههههههه
راكان: آآآي ظهري تكفى ابراهيم لا تدف اصبر شوي آآآه
ابراهيم بضحك: علي الحرام دافك دافك
وامسكه مع رجله واسحبه ع الارض ابي اوصله للمسبح ووجهه على الارض ودخل التراب في فمه وعيونه وهو يتمسك في الارض وحافة المسبح بقوه
راكان :آآي ابراااااهيم اتركني خلاص والله آسف
واسحبه واطيحه في المسبح : ههههههههههههههههههههههههههههههه احسن
راكان بعد مادخل الماء في فمه وخشمه وعيونه : كح كح والله ما اخليك يالنذل كح
واشوفه يطلع من المسبح بسرعه وانحاش وادور حوالين الاستراحة وياخذ هو تراب من الارض وطبعا يده مبلوله فصار التراب الطين ويصفقه بظهري
عصبت انا واروح اخذ جيك ماء واكبه على التراب وهو سوا مثلي وابدا ارمي عليه الطين وعاد بدت الحرب العالمية الثالثة وضرب وكفخ وتكفيخ ولعن وسب وشتم وانواع الدعاوي
راكان: ههههههههههههه ابراهيم خلاص تكفى هههههههههههه
صرنا مليانين طين كأننا طالعين من مقابر
راكان اخذ طين كثير بيده ومعهم حصاة ويفلق ظهري بأقوى ماعنده
طبعا ماكان يدري ان فيه حصاة واعصب انا والله ما اخليه الدب والاحقه
ويروح عند السيارة ويدور حولها واجي منا واحاول احدّه لكن بدون فايدة
ابراهيم بعصبية: تعال يالدب والله لا وريك
راكان: ههههههههههههههههه ابراهيم والله آسف مادريت
ولاحقه ويرقى فوق السيارة وارقى معه فجأه طبببب طاح من فوق السيارة على الارض
ابراهيم بحقققد : احسسسن
راكان: آآآه ظهري ههههههههههههههههه خلاص تكفى ههههههههههههه والله توجع آآه
ابراهيم ببتسامة: تستاهل
ومسكت يده وقومته
راكان وهو ينفض ثوبه: بروح اتروش .. شف شكلي بس كلي طين كله منك يالثور
ابراهيم: ههههه والله مادري من بدى
@@@@@@@@@@@@@@@@@@@@@@@@
ورحنا كلنا نتروش ونغير ملابسنا
راكان: خلصت؟
ابراهيم: ايه .. الحين صدق بسألك وش المشوار اللي بنروح له ؟
راكان: الحين اقولك
وركبنا السيارة .. وفي الطريق
راكان: ابراهيم كم نسبتك بالثانوية ؟
من يوم سمعت طاري النسبه كشرت: تفكى لا تذكرني
راكان: كم طيب ؟
ابراهيم: 78%
راكان: طيب معاك شهادة كمبيوتر ؟
ابراهيم باستغراب: لا
راكان: ولا دورات ولا شي ؟
ابراهيم: لا .. ليش كل هالاسئلة ؟
راكان: بادور لك وظيفة تحصل منها راتب ينفعك .. انا ماني دايم لك يا ابراهيم
( راكان كان يقصد إنه ممكن يتزوج وينشغل عن ابراهيم أو يرجع يسكن في الرياض مع أهله أو لا سمح الله يموت أو أي شي يصير له يخليه ينشغل عن ابراهيم عشان كذا مو دايم له .. وابراهيم فهم غلط )
ابراهيم "حسيت كأنه يبي يفتك مني .. يبيني اتوظف عشان استاجر بيت او شقة واطلع من الاستراحة .. واضف وجهي عنه ..أكيد مايبيني اشتغل عنده عشان مايصرف علي .. حزت بخاطري صراحة
هيّن يا راكان.. ان قمت الصبح ولقيتني عندك في الاستراحة ما اكون انا ابراهيم"
ابراهيم بقهر: اصلا مامعي اوراقي ولا شهادات ولا شي .. يعني وفر على نفسك التعب
راكان: ليش؟ وينها اوراقك ؟
ابراهيم: مع ابوي اكيد
راكان: أي صح نسيت .. اففف مشكلة والله
متضايق يبيني اطلع من عنده بأسرع وقت .. طيب ياراكان بكرا بيتحقق لك اللي تتمناه ياالنذل .
ابراهيم: والحين وين بتروح ؟
راكان: بارجع للاستراحة يعني شبسوي .. مافي فايدة
ابراهيم باحتقار: لو انك قايلي وش المشوار اللي بنروح له كان قلتلك ان ماعندي اوراق من زمان .. وبلاها هاللطلعة البايخه
راكان طيّر عيونه باستغراب: ابراهيم وش فيك قلبت؟ ريلاكس حبيبي ريلاكس
سكتت عنه ... أذن المغرب ورحنا صلينا في المسجد ورجعنا للاستراحة
طبعا كنا دايم نفرش على العشب عند مشب النار.. ونحط دلال القهوة والشاي.. ونجلس بهالمكان بعد اذان المغرب
اول مادخلت للاستراحة قعدت بهالمكان بطفش .. حتى راكان اللي كنت معلق كل آمالي فيه يتضايق مني ويبي الفكة بسرعه .. وش ذا الحاله ياربي
جا راكان قعد جنبي ..قال وهو يفصخ جاكيته: اليوم الجو حلو .. مو بارد ولا حار ..
حتى الجلسة حلوه صراحه
سكتت ومارديت
راكان ببتسامة: لو اننا بالرياض كان طلعنا للثمامه .. لكن دامنا بالشرقيه نروح للبحر .. احلى صح ؟
انا لا رد
راكان: نفسي نطلع للبحر ونروح نشوي .. انت وش رايك ؟
نفس الشي ما رديت
راكان: تدري اني قاعد اكلم جدار
مارديت عليه
راكان: ابراهيم ياهووه .. لي ساعه اكلمك شفيك ما ترد
انا جالس اتأمل النار وساكت
راكان: اليوم انت مو عاجبني ابد .. طول الوقت تفكر وما ترد علي .. وش شاغل بالك ؟
نفس الشي مارديت
راكان: خلاص اوكي لاترد .. انا عارف وش شاغل بالك
ابراهيم بسخريه: وش ؟
راكان: ههههههه شفت خليتك ترد
ناظرته باحتقار ولفيت وجهي عنه
راكان: لا صدق ابراهيم وش فيك ؟
ابراهيم بطفش: راكان اسكت تكفى
راكان: ماني ساكت لين تقولي .. وش فيك حبيبي؟ ضايقتك انا بشي صح ؟
سبحان الله .. راكان دائما فاهمني وحاس فيني .. لكني طالع من الاستراحة طالع .. فكرت اني لو سكتت اكثر بيستمر بالاسئله والالحاح .. ف قررت اني اكذب عليه
ابراهيم: ما فيني شي .. بس راسي مصدع .. واكيد اللي راسه مصدع ما يحب الازعاج
راكان: اها .. زين على بالي ضايقتك بشي وانا مادري
أي والله ضايقتني وزعلتني بعد .. افف بس متى يجي بكرا عشان اطلع بسرعه
ابراهيم: لا ابدا .. ماعمرك زعلتني بشي
كانت واضح انها سخريه لكن راكان ما انتبه .. قلت هالشي عشان ما يشك اني بطلع ويمنعني .. اصلا مو على كيفه لو ابي اطلع طلعت .. لكنه اكيد بيلحّ علي وبيزعل وبيكسر خاطري ف بالتالي بتراجع عن قراري على طول... اصلا مادري صدقه من كذبه .. شكله يمثل انه يحبني ويبيني عشان ما يحرجني .. لكن انا فاهم
سكت راكان وسكتت انا ... وخيّم الصمت علينا
لين أذن العشاء ورحنا نصلي أنا وياه بالمسجد.. ثم رجعنا للاستراحة
ابراهيم : انا بروح انام .. تصبح على خير
بالحقيقة ماكان فيني النوم .. بس بروح اخطط كيف اطلع بكرا بدون ما يدري .. و باقعد بغرفتي ما ابي اشوف وجهه .. كرهته خلاص .. ادري بتقولون اني كذاب .. انا احاول اقنع نفسي اني كرهته عشان ما يأنبني ضميري لا نحشت
راكان باستغراب: بتنام الحين؟! بدري مره ! .. شكلك تعبان.. تبيني اوديك للمستشفى ؟
الحين قلتله راسي مصدع قال باوديك المستشفى! .. لا تمثل إنك تحبني ياركان .. خلاص انا كشفت كل شي
ابراهيم : لا مو تعبان بس راسي مصدع شوي .. باكل لي بنادول وانام .. وبعدين طبيعي انام بدري انا اقوم الساعه 9 او 8 ونص كل يوم .. يلا تصبح على خير
راكان: وانت من اهله .. لا تنسى الاذكار
ابراهيم: انشالله
ودخلت غرفتي وسكرت الباب .. وانسدحت على السرير وانا افكر
الحين راكان يقوم يصلي الفجر الساعه 4 .. ثم يرجع ينام ويقوم الساعه 9
لازم بين هالوقتين اطلع بسرعه وبدون ما يشوفني .. ممم يعني الساعه 7 مناسب
ابطلع وبادور لي مكان اسكن فيه .. الحمدلله معي فلوس صح انها قليلة وما تكفي .. لكن احسن من اني اقعد هنا على حساب كرامتي
بسكن في أي مكان حتى لو شين .. نموت لكن ما تموت الكرامه
واستمريت افكر ساعه كاملة
قطع تفكيري دخول راكان المفاجئ للغرفة .. خفت كنت افكر بصوت واكلم نفسي.. الله يستر لايكون سمعني بس
راكان: ابراهيم ! غريبه ما نمت
الحين داخل علي عشان يسألني اذا نمت او لا .. صدق سخيف
ابراهيم: لا توني .. تبي شي ؟
راكان تقدم لين وقف عند سريري: جاتني رسالة .. توقع من مين؟
ابراهيم: مين؟!
راكان: بسام .. مادري شلون عرف رقمي
ابراهيم بصدمه: و وش يقول ؟؟
راكان: يقول اعترف وينك وطلّع ابراهيم لا اوريك شي عمرك ماشفته .. يهدد ويهايط هو ووجهه يحسبنا خايفين
بلعت ريقي بخوف: والحين وش الحل
راكان: لا تخاف منه مايقدر يسويلك شي .. لا تخاف دامني معاك
هه! انت بروحك مو مستحملني .. كيف تدافع عني بعد !
ابراهيم بحزن: ما اقول الا حسبي الله عليه ونعم الوكيل.. وكفى بالله حسيباً
راكان: الله بيجازيه على ظلمه انشالله .. صدقني ماراح يسرح ويمرح في هالدنيا وهو ظالم .. الظلم ظلمات يوم القيامة
ابراهيم بتنهيده: الله يصبرني بس
جلس راكان بجنبي على السرير .. وحط يده على كتفي مواساة لي .. ابتسمت له .. الله يعيني على فرقاك
راكان ببتسامة: ما قلتلي وش فيك اليوم ؟
ابراهيم ببتسامة: مافيني شي
راكان: تراك مو عاجبني اليوم
ابراهيم: ليه وش فيني ؟
راكان: وش فيك ! .. نسيت يوم اكلمك وما ترد
ابراهيم: كان راسي مصدع ومالي خلق للازعاج
راكان: وحسيت كنك تتهرب مني يوم تقول بنام .. وشكلك مافيك نوم اصلا
ابراهيم: لا صدقني فيني النوم وراسي مصدع .. بس ماقدرت انام فيني ارق
راكان: طيب دامك لسا ما نمت قوم صل الوتر "ببتسامة" بتنفعك ومراح تخسر شي
ابراهيم ببتسامة: انشالله
وصليت 3 ركعات .. بعدها رحت انام
@@@@@@@@@@@@@@@@@@@@@@@@
الساعة 9 صباحاً
(راكان)
قمت وانا نصي نوم ومالي خلق ونفسي في خشمي
تروشت ولبست ملابسي وتجهزت أي كلام ورحت المطبخ
ابي شي اكله يفتح نفسي .. من امس على لحم بطني
لقيت المطبخ فاضي وعلى ماهو من امس
غريبه وين ابراهيم ماجهز الفطور ؟
خمنت انه بالاسطبل ينظف او يسوي شغله
بالتالي طنشت وسويت فطوري بنفسي .. وقعدت افطر على الطاولة بكسل
مرت ربع ساعة
لاحظت شي غريب .. هدوء وسكون قاتل .. مافي الا صوت الهواء .. وانفاسي !
راكان: ابراهيم .. ابرااااهيييييم !
معقولة للحين نايم من امس ! .. بروح اشوفه يمكن تعبان
رحت لغرفته وطقيت الباب .. وفتحته بهدوء .. وكانت الغرفة فاضيه
أكيد قايم بس وينه ؟ .. رحت دورته بالاسطبل مالقيته .. دورت بالملحق والصالة والغرف الداخلية وعند المسبح وبكل مكان .. زاد قلقي ورجعت لغرفته مره ثانية
لقيت ورقة على السرير ما انتبهت لها .. فتحتها كانت رسالة بخط ابراهيم :
راكان .. انا آسف
لكني اضطريت اطلع من عندك .. ماكنت ابغى اجلس عندك واكلف عليك بدون فايدة تسوى ... ولا كنت بجلس على حساب كرامتي .. خصوصا بعد ما طلبت مني اتوظف ... كنت عارف اني كلفت عليك بالمصروف .. وانا مقدر حالتك صعبه ان الواحد يصرف على شخص وينفق عليه كل اللي يحتاجه وهو مو مكلوف بهالشي
راكان انا آسف انا حبيتك وتعلقت فيك كثير .. لكن شنسوي القدر اكبر من كذا .. يعني لو ظروفي احسن .. لو اقدر اتوظف واساعدك بالمصروف واشيل عنك بعض التكاليف كان احسن من قعدتي بدون فايدة .. لكن شسوي لا فلوس معي ولا اقدر اتوظف ولا شي .. راكان لا تقلق علي انشالله اني بلقى مكان اسكن فيه .. لو كان هالمكان صغير ومو حلو لكن مثل ما قال المثل " مد رجلك على قد لحافك "
وانشالله بيرزقني بوظيفة واقدر ارد لك شوي من اللي عطيتني اياه
اخيراً اقول الله يوفقك واهتم بدراستك ومستقبلك وانتبه لنفسك
كنت خير أخ لي في هذي الدنيا القاسية .. الله يوفقك وين مارحت ويعيني على فرقاك
راكان.. لاتنتظرني لاني ماراح ارجع .. فمان الله يالغالي
ابراهيم
....................
قريتها للمره السابعه .. يعني خلاص ! .. انتهى كل شي ؟! .. رميت الورقة بقهر .. ليه يتركني ليه ؟ .. بعد ما تعلقت فيه وحبيته كثير ..لكن ليش؟.. عشان كرامته ! ... اصلا انا ماعمري ذليته ولا اهنته .. ولا قد منّيت عليه بالفلوس اللي اعطيه اياه
كنت اعتبره اخوي واكثر من اخوي .. والاخوان ما بينهم كرامه
اخذت الجوال ودقيت عليه .. ومثل ماتوقعت جواله مقفل
ابراهيم والله انك فاهم غلط .. انا ماكان قصدي اهينك ولا احسسك بإنك عالة علي ... انا كنت ابغاك تتوظف عشان تعز نفسك وما تحس إني متفضل عليك .. هذا كان قصدي ..لكن انت تسرعت بظنك لي .. الحين من يقعد معي ويونس وحدتي؟ .. الحين بصير وحيد بهالمكان اتكلم ولا القى من يرد علي .. هدوء وكآبه ووحده موحشه هذي حالتي بدونك يا ابراهيم ... يارب يحس ضميرك وترجع يارب
@@@@@@@@@@@@@@@@@@@@@@@@
نهاية الجزء الرابع
توقعاتكم :
وين بيروح ابراهيم ؟



بسم الله الرحمن الرحيم
الجزء الخامس
عـــمـــــق الأحـــــــــــــــــداث
(ابراهيم)
صار لي يومين من فارقت راكان
ورحت اشتغل حمال في احد المحلات في سوق الخضار .. المحل كان صغير وعلى قد حاله .. كان صاحب المحل اسمه ابو محمد .. وهو فقير وعلى قد حاله .. وبنفس الوقت بخيل وعصبي واخلاقه شينه
كان شغلي اشيل الصناديق والأكياس واوديها للسيارات .. واحيانا يعطوني فلوس واحيانا لا
على حسب كرم الشخص
اشتغل من الساعه 10 الصبح الى بعد صلاة العشاء .. ثم ارجع للبيت
عفوا للسكن .. واخيس شقة في السكن .. سكنت في سكن عمال مع عمال من الجنسية الهنديه .. طلبوا مني اشتغل عندهم واسويلهم الغداء والعشاء وانظف المكان مقابل السكن معهم لاني مادفعت فلوس
كانوا يكرهوني بشدة .. ويتآمرون علي كني اصغر عيالهم.. واحيانا اطبخ لهم بس مايعطوني اكل
زود على ان المكان ضيق ووصخ وشين .. معاملة سيئة بعد
حياتي صارت جحيم من بعد ماطلعت عن راكان .. لكن راكان اكيد مبسوط الحين افتك مني وارتاح لانه مايصرف علي .
قطع علي افكاري صرخة راعي المحل : انت يا هيييييه .. لي ساعه اناديك
ابراهيم: نعم ؟
الراعي "ابو محمد" : قم شيل صندوق الطماط هذا ووده للسياره يله
ابراهيم : انشالله
ورحت اشيل الصندوق ووديته لسيارة الزبون .. ورجعت
ابراهيم: ترا قرب يأذن العشاء .. وانا بروح الحين
ابو محمد : روح انا ماسكك !
ابراهيم بكراهيه: لا ماقلت كذا .. بس عطني فلوسي
ابو محمد طلع من جيبه 20 ريال وعطاني اياه
ابراهيم : عشرين بس ! .. من الصبح وانا اشتغل واخرتها عشرين !
ابو محمد : ايه مو عاجبك ؟ .. ترا حتى احنا على قد حالنا مو بس انت
ابراهيم بحزن : الله كريم
وطلعت من المحل ورحت للمسجد لين أذن وصليت ودعيت الله يفرج همي وهموم كل المسلمين .. آمين يارب
طلعت من المسجد بروح للعمارة اللي ساكن فيها .. وكانت بعيده .. لازم امشي مسافة على رجولي ..يالله
وصلت العمارة ودخلت الشقة .. كانت صغيرة ومكونه من صالة وغرفتين ومطبخ وحمام واحد .. رحت للغرفة وانسدحت ع الفراش الخفيف والمقطع .. ونمت
بعد ساعه .. حسيت بأحد يصحيني بعنف ويرفس ظهري
بعصبيه: قوم يلا سوي عشا .. انتا ليش في نوم الهين "الحين"
كان هذا واحد من الهنود اللي ساكنين معي .. وهو ال big boss كل شي يقوله لازم نسويه انا والعمال اللي معي .. كان متسلط وكريه جدا
الهندي: يلااا سورئه سوي عشا .. خمسه دقيقه انا في شوف عشا خلاص
بعد خمسه دقيقه هو وجهه .. وش يمديني اسوي فيها هذي .. قمت بقهر وغسلت وجهي ورحت المطبخ
الحين وش يبون عشا ذولا .. يلا اكيد نفس كل يوم فول وفلفل .. الله يسد نفوسهم
انا ماعرف شلون اسويه اصلا .. رحت خذيت علبة الفول وحطيته في قدر وحطيته على النار لين حسيته ذاب شوي وحطيته في صحن وحطيت خبز ووديته لهم .. وحطيته ورحت
وانا رايح سمعت اصواتهم وتذمرهم : ليش مافي ملح .. ليش مافي طبخ زين .. وين فلفل
احمدوا ربكم اني مسويلكم بعد
رحت للغرفة وكنت جائع وفيني النوم .. فتحت دفتر اشتريته قبل فتره
عشان كلما ضاق صدري كتبت .. بافرغ همومي كلها ع الورق
فتحته وكنت اول مره اكتب .. وما اتوقع انها اخر مره
سأنام بهدوء وكلي يقين **** بإن ربي سيكون لي معين
لعل غدي يكون افضل **** لعل بالصبر الفرج يأتين
سكرت الدفتر ونمت ... وأملي بربي كبير .
@@@@@@@@@@@@@@@@@@@@@@@@@
(راكان)
كنت منسدح على السرير افكر ... الحين صار له يومين من طلع .. ومايرد على الجوال ولا شي
آه وش حالتك يا ابراهيم .. شبعان ولا جوعان ... متضايق ولا فرحان ... مرتاح ولا تعبان ؟
بس لو انك انتظرت شوي ... لو انك ماتسرعت بفهمك وظنك لي .. ولا لو انك ترد علي بس اتطمن انك بخير ... كان ماصرت بحالتي هذي
انا خايف وقلق عليك كثير ... يارب يحس ضميرك وترد علي
دقيت عليه بالجوال بمحاولة يائسه .. لكن مارد ... مثل ماتوقعت
تنهدت بحزن ... ونمت وانا مهموم
وناموا ابطالنا ... وكل واحد يحمل على صدره جبال ثقيله من الهموم ....
@@@@@@@@@@@@@@@@@@@@@@@@@@
صباح جديد لأبطالنا الحلوين ☺
الساعه التاسعه صباحا
(ابراهيم)
قمت الصبح بدري كالعاده ... دخلت المطبخ ادور لي فطور .. افف مافي شي آكله
ثلاجة هنود وش تتوقعون يكون فيها ؟
قررت اروح السوبر ماركت اشتري لي ... بس تذكرت ان ماعندي سيارة
دخل واحد من الهنود المطبخ وجلس يشرب ماء ... وانا اناظره
: ايس فيه ؟
ابراهيم: يعقوب ماتعرف سوبر ماركت قريب من هنا ؟
يعقوب: ايوا فيه سوبر ماركت قريب .. قدام هذا هوسبيتال >مستشفى
ابراهيم: مشكور
وطلعت ورحت للسوبر ماركت مشي .. وصلت ورحت اشتري اغراضي
وانا اتسوق شدني منظر اب مع اثنين من اولاده
الولد1 : يبه وش نجاحتنا ؟
الولد 2: ايه صح .. باقي اسبوع ونخلص من الترم الاول
الاب بضحكه: بس توكم ماخلصتوا السنه .. باقي لكم ترم ثاني
الولد 2 ببتسامة : عادي يبه
الاب ببتسامة: خلاص انشالله اذا طلعت الشهادات لكم مني اللي تبون
الولد 1: يبه اذا خلصنا ابغى اشتري بليستيشن 3
الاب ببتسامة: انشالله .. كم عندي من تركي انا ؟
الولد 2بفرحه: وانا بعد ابي اشتري لاب توب
الاب ببتسامة : انشالله من عيوني .. انا بشتري اللاب توب والبلايستيشن من الحين .. وبالاجازه بعطيكم اياه .. بس هاه لا يلهيكم عن دراستكم
الاولاد: مشكووور يبه
الولد 2 بفرحه: يبه صدق انت فله
الاب: ههههه حبيبي انت
ابتسمت بحزن وانا اطالعهم .. انا محروم ولا عمري حسيت بهالشعور .. ياحظهم بهالأب الحنون
الاب انتبه اني اطالعهم بحزن: في شي يا اخوي ؟
ابراهيم بغصه : لا .. بس باقولك شي .. مافي اصدق من نصيحة انسان عاش التجربه .. وانا بقولك نصيحتي .. انتبه لعيالك زين وعطهم اللي يبونه ..لا تقصر عليهم بشي .. لا تخليهم يحتاجون لأحد ... لاتخليهم محرومين .. مثلي
الاب تأثر وبنفس الوقت استغرب والعيال مصدومين .. شلت اغراضي ورحت عنهم
حاسبت وشلت اغراضي وطلعت
ورحت عند البحر .. البحر جميل .. تحس انك ودك ترمي همومك كلها عليه ويجرفها البحر لبعيييد .. وتتخلص منها للأبد
جلست على صخره كبيره نوعا ما وانا اتأمل البحر .. والسفن تسري عليه ..ومنظر الطيور وهي تطير وتحوم حوله وتبحث عن طعام.. حتى الطيور واثقه ومتيقنه بإن الله بيرزقها ما تسد فيه جوعها .. وانا كيف ايأس من رزق ربي ؟! .. تذكرت قول الرسول صلى الله عليه وسلم ( لو أنكم كنتم توكلون على الله حق توكله لرزقتم كما يرزق الطير تغدو خماصا وتروح بطانا) .. حتى الطيور ماينساها رب العالمين .. تروح في الصباح وهي جائعه وترجع وهي مليئة البطون .. وانا عبد من عباد الله كيف ايأس من رزق ربي ورحمته .. كيف ما اتوكل على ربي وهو حسبي .. (وعلى الله فتوكلوا ان كنتم مؤمنين) .. اللهم إني توكلت عليك فارزقني من حيث لا احتسب وانصرني على من ظلمني يا ارحم الراحمين
قمت من عند البحر وشلت اغراضي ورحت للشقه وحطيتها.. ثم رحت الشغل وانا متفائل ومحسن الظن بالله
@@@@@@@@@@@@@@@@@@@@@@@@@
(راكان)
قمت الصبح وانا نصي نوم وطفشان ومنسده نفسي
تجهزت على السريع ورحت للمطبخ وأول مادخلت انسدت نفسي اكثر
الله لايوريكم شكل المطبخ كيف كان
المواعين الوصخه واصله للسقف من كثرها .. والفرن وصخ ومواعين عليه من 3 ايام ماحد شالها .. والثلاجه مفتوحه والاكل طالع برا .. لاني امس شريت اغراض من السوبر ماركت وكانت الثلاجة مليانه من الاصل وماعرفت ارتبها واحطها زين .. حطيت الاغراض كلها بأكياسها وكراتينها بالثلاجة وسكرتها بصعوبه .. يمكن هذا اللي خلا الثلاجة تنفتح والاغراض تنكب لان شكلها انفجرت امس بالليل
يالله شكل مافي فطور اليوم .. باضطر افطر من المطعم واتأخر نفس كل يوم .. جيت باشرب مويه بس طلع مافيه كاس .. او بالاصح مافي ولا كاس نظيف
يالبيه يا ابراهيم .. كان كل يوم ينظف المطبخ ويغسل المواعين ويكنس ويجهز الفطور .. اقوم الصبح القى المطبخ يلمع من النظافة والطاولة مليانه اكل تنفتح نفسي لا قمت .. مو الحين لا دخلت المطبخ تلطمت من الريحه الخايسه
هذا وهو ماصار على طلعته الا 3 ايام بس .. الله يعيني بالايام الجاية
انا فاقده من جميع النواحي .. من ناحية التنظيف والترتيب والاهتمام .. ومن ناحية اني مو لاقي احد يسولف معي ويونس وحدتي
مستحيل اجيب عامل ينظف ويرتب .. لاني من بعد سالفة راج ماعاد صرت اثق في احد .. اجل يجيني واحد الله اعلم باخلاقه أأمنه على استراحتي واخليه كل يوم يجهز لي الاكل والله اعلم بنظافته
اففف بس .. وش هالحاله ياربي
اخذت سيارتي ورحت للجامعة .. ووصلت متأخر
دخلت المحاضرة ووقفني الدكتور : راكان وش فيك متأخر ؟
راكان: عندي ظروف يا دكتور
الدكتور: تدري هذي مو اول مره تتأخر.. وكل مره تقولي ظروف وظروف
راكان: آسف بس مضطر اتأخر
الدكتور: الحين راحت نص ساعه من المحاضرة .. اذا تأخرت مره ثانية مراح ادخلك .. ادخل يله
اففف اليوم يومي كله زفت .. خاربه خاربه
@@@@@@@@@@@@@@@@@@@@@@@@@
(ابراهيم)
رحت لسوق الخضار ودخلت المحل
ابو محمد: زين جاي بدري .. تعال عد الفلوس
ابراهيم: ما جوا زباين اليوم ؟
ابو محمد: لا .. اليوم حتى الذباب ما مر .. الظاهر يوم جيت انت نحشت الزباين من المحل
طنشته: يلا عطني الفلوس
وعطاني وجلست اعدها
ابو محمد: ها كم صاروا؟
ابراهيم: 435 ريال
ابو محمد: زين .. عطني اياه "وعطيته"
جا رجال للمحل: لو سمحت بكم كيس البصل هذا ؟
ابو محمد: هذا ب 15 ريال .. وعشانك بخليه ب 10
يا كذبه.. هو اصلا من الاساس ب 10 ريال .. وابو محمد زوده عشان يخصم منه للرجال ويورينا انه كريم
صدق ما يستحي
الرجال: مشكور ماتقصر .. "وعطاه الفلوس"
ابو محمد: الله يغنيك .. ابراهيم قم شيل الكيس بسرعه
لييش! .. الكيس صغير وخفيف وش حقه اشيله ؟
قلت هالكلام بقلبي طبعا .. أي انا من وين لي القوة عشان اعترض واهاوش .. لو قلت شي ابو محمد بيطلع البصل من الخيشه وبيدخلني مكانه
شلت الكيس ووديته لسيارة الزبون .. وعطاني 10 ريال .. اخذتها وشكرته ورجعت للمحل
قلت وانا اناظر الطماط: ابو محمد الطماط خربان
ابو محمد: خله .. محد راح يشوفه
ابراهيم: بس حرااام هذا غش
ابو محمد بعصبيه: وانت وش عليك ؟ رزقي ذا ولا رزقك؟ شف شغلك وانت ساكت
بسم الله اكلني بقشوري .. جعلك تخسر كل فلوسك آمين
جا زبون آخر: بكم الجزر ؟

ابو محمد: 20 ريال
الزبون: والطماط
ابو محمد: ب 30 ريال
الزبون: ليش 30 غالي
ابو محمد : ايه هذا نوعيه ممتازه بارك الله فيك
ناظرت الزبون وغمزت له واشرت على الطماط .. والحمدلله فهم
وقام يقلب الطماط فوق تحت
الزبون: حجي هذا خربان وانت تقولي ممتاز ؟
ابو محمد بفشله: ايه آسف مادريت اكيد خرب من الشمس .. الحين اجيب لك واحد ثاني
الزبون: لا مابي اشتري منك يالغشاش "وراح"
هههههههههههههه احسن تفشل
ابراهيم كاتم ضحكته: قلت لك الطماط خربان ليه ماغيرته
ابو محمد بعصبيه: انت جب ولا كلمة
كتمت ضحكتي لا يعصب ويطردني
أذن الظهر وطلعت من المحل ابي اصلي
وانا طالع ناداني الرجال اللي فشل ابو محمد .. ورحت له
ابراهيم: سم ؟
الرجال طلع من جيبه 100 ريال : هذي هديه لك على أمانتك وصدقك
ابراهيم: لا شكرا .. هذا واجبي
الرجال ببتسامه: يله اعتبرها هديه .. خذها ولا تردني
اخذتها: مشكور الله يغنيك
الرجال: انت تشتغل في هذا المحل؟
ابراهيم: ايه
الرجال: حسافه
ابراهيم: ليه؟
الرجال: لا بس يعني شاب صغير بعمرك .. وحلو .. حرام يشتغل هالشغله
ابراهيم بحزن: وش اسوي .. الحاجه هي اللي اجبرتني على كذا
حط يده على كتفي: الله يرزقك على قد نيتك
ابراهيم: آمين .. مشكور ياخوي
الرجال: العفو
ورحت اصلي الظهر .. ورجعت للشقة ارتاح واتغدى
وصلت للشقة ودخلت للمطبخ .. وفتحت للثلاجة ومالقيت اغراضي .. اغراضي اللي شريتها اليوم من السوبر ماركت وينها ؟؟
فتشت في المطبخ كله مالقيت شي .. رحت للصاله لقيت اكياسي فاضيه وما فيه الا قراطيس الاكل
اكلوه الهنود حسبي الله عليهم
فتشت في الاكياس يمكن القى شي نسوا ياكلونه .. بس مالقيت الا حبة بطاطس طايحه على الارض
حسبي الله عليهم جعله سم في بطونهم .. ياربي الحين وش آكل ؟
دخلو الهنود للشقه راجعين من شغلهم
صرخت عليهم: ليش اكلتوا اغراضي يا كلاب ؟
واحد من الهنود: ايش اغراض مافي معلوم وش يقول انتا
ابراهيم بعصبيه: الاكل اللي اشتريته اليوم الصبح وين وديتوه ؟
طلع الهندي المتسلط و ال big boss من غرفته : ايس فيه ؟
ابراهيم بعصبيه: اكيد انت اللي اكلته
الهندي بهمنير > رحبوا فيه شخصية جديده بروايتنا ☺
بهمنير ببرود: ايوا انا أكل
صرخت عليه: ليش يا حمار ؟
طراااااااااااخ
عطاني كف قوي على خدي
شهقوا الهنود من الصدمه
انا مسكت خدي بألم .. وانا مصدوم كيف يتجرئ الكلب
كان نفسي اضربه وارد له الكف كفين .. لكن انا وين وهو وين
هو دب وطويل وعريض .. وانا نحيف وصغير .. وين بقدر عليه هذا
بهمنير بتهديد: كلوا نفر صرخ على انا .. انا في سوي سمسم كذا
ودخل لغرفته
وانا رحت للغرفه على طول وسكرت على نفسي
حاولت امسك نفسي ما ابكي .. لكن دموعي نزلت غصب .. وبكيت
مو من كف بهمنير لا .. من كف الدنيا القاسية
بكيت على حالتي .. اللي كلما حسيت انها تفرجت القاها تضيق اكثر واكثر
بهاللحظه ما تمنيت يكون بجنبي الا راكان .. هو الوحيد اللي يقدر يواسيني ويطيب خاطري .. هو الوحيد اللي احسه ينزع الالم من صدري بكلامه الحلو والحنون .
استمريت على هالحال ابكي.. الا دخل علي واحد وكان باكستاني
كان اطيب واحد فيهم .. جا وجلس جنبي يقاله يواسيني
الباكستاني: كلاص ابراهيم كلاص هبيبي .. لا تبكي كلاص .. هذا واهد مجنون كبير .. مافي ابكي كتير بئدين يصير تئبان .. كلاص هبيبي قوم غسل وجه
انا اذا كل واهد عطي انا كف وابكي كان كل يوم انا ابكي .. بس انا قول مافي شي يزعل انا .. اذا احد زعل انا تعرف وش يسوي انا ؟ .. انا في انسى كلوا شي كلاص مافي فكر كتير .. اذا احد قول حق انا كلام مو زين انا مافي يرد .. بعدين هو يصير مقهور >> حكيم بصراحه ☺
يلا قوم غسيل وجه وصير قوي سيمسم انا
ابتسمت بحزن .. ياحليله .. قمت اغسل وجهي وانا اتحسب على بهمنير
@@@@@@@@@@@@@@@@@@@@@@@@@
(راكان)
الدكتور يتكلم وانا بالي مو معاه .. تفكيري رايح لبعيييييد
الدكتور: راكان وين وصلت ؟
راكان بفهاوه: هاه
الطلاب ضحكوا علي .. عدلت جلستي وانتبهت
الدكتور ببتسامة: تقدر تقولي وين وصلنا ؟
ماعرفت اجاوب وتورطت.. القيت نظرة سريعه على دفتر زميلي اللي بجنبي .. ولقطت اول كلمة وقلتها
راكان ببتسامة واثقه: طب التشريح
الدكتور: بدري .. صح النوم .. هذا متعدينه من زمان
اففف مالت على الكسلان اللي بجنبي ... ليه متأخر بالكتابة >> والله مادري من هو الكسلان ☺
الدكتور: شفت انك مو معي .. تفضل برا لو سمحت .. انا مو محتاجك عندي بالكلاس
ناظرته بقهر ... وطلعت وانا اتحلطم
افف جوعان ما افطرت اليوم .. بروح للمطعم اتغدى .. وبرجع للاستراحة خلاص مالي خلق محاضرات .. هي خاربه خاربه خلني اعميها
ورحت للمطعم وطلبت غداء واكلت.. ورجعت للاستراحة
مالقيت شي اسوي الا اني انام .. حطيت راسي ونمت
@@@@@@@@@@@@@@@@@@@@@@@@
(ابراهيم)
غسلت وجهي وطلعت من الشقة على طول .. مابي اقعد بالشقة تجيب لي الكئابة .. ماراح اجي الا وقت النوم بس
رحت للمحل .. وكملت شغلي كالعاده
@@@@@@@@@@@@@@@@@@@@@@@@@

نهاية البارت


بسم الله الرحمن الرحيم
الجزء السادس
عـــمـــــق الأحــــــــــــــــداث
(ابراهيم)
غسلت وجهي وطلعت من الشقة على طول .. مابي اقعد بالشقة تجيب لي الكئابة .. ماراح اجي الا وقت النوم بس
رحت للمحل .. وكملت شغلي كالعاده
ابو محمد: ترا بتجي البضاعه الجديده بعد شوي .. شيل الصناديق وحطها في المحل
ابراهيم: طيب
وجت الشاحنة بالبضاعه .. صرت اشيل الصناديق انا والعمال واحطها في المحل
اشتغلت كثير وحسيت اني تعبت .. خصوصا مع هالشمس الحاره
جلست على الكرسي ارتاح شوي .. مادري وش فيني
أي صح تذكرت .. اليوم ما اكلت شي ما تغديت ولا افطرت ولا تعشيت امس .. احس اني تعبان ودايخ
ابو محمد: وش فيك قعدت ؟؟ .. يلا كمل شغلك وساعد العمال
قمت من الكرسي بتعب .. ومع حرارة الشمس والجوع والدوخه ..
طحت ع الارض وغبت عن الوعي ...
@@@@@@@@@@@@@@@@@@@@@@@@@
الساعة 6 مساء
قمت ولقيت نفسي في المستشفى .. وحاطين لي مغذي وكمام بخار
مادري كم صار لي مغمى علي .. مادري من جابني للمستشفى
دخل الدكتور علي وشال الكمام عني
ببتسامة: ها شلونك الحين ؟
ابراهيم: تعبان شوي .. من جابني لهنا ؟
الدكتور: جابك شايب وحطك وراح .. حتى بطاقتك ماعطانا اياه .. مين هذا الشايب؟ ابوك ؟
ابراهيم بحزن: لا .. هذا واحد اشتغل عنده .. دكتور انا وش فيني ؟
الدكتور بأسى: عندك فقر دم حاد .. وسوء في التغذية .. وضعف عام في الجسم
حبيبي ليش ماتاكل زين ؟ .. "مسك يدي" شوف كيف انت نحيف وضعيف .. ليش مهمل نفسك ؟
تنهدت .. وش اقوله الحين ؟ .. اقوله اني مو لاقي اكل عشان اكل ؟
سكتت وما رديت .. وما عندي رد اصلا
ابراهيم: دكتور متى اطلع ؟
الدكتور: اذا تحسنت حالتك شوي .. اما الحين انا اسف ما اقدر .. حالتك سيئه جدا
ابراهيم بحزن: وش اسوي طيب ؟
الدكتور: كل أكل صحي ومفيد .. وانا بكتب لك اكلات معينة تاكلها .. ولا تجهد نفسك كثير .. وتحتاج للراحة خصوصا ان فيك فقر دم واجهاد
ابراهيم: ما اقدر يا دكتور .. انا اضطر اشتغل من الساعه 10 الصبح الى العشاء
الدكتور: طيب ماتقدر تاخذ اجازة ؟
ابراهيم: لا
الدكتور: انا بكتب لك اجازة مرضية .. مايصلح تتهاون بصحتك عشان شغل
هه ياحليله !
ابراهيم:يادكتور انا ماشتغل بشركة ولا دائرة حكومية عشان تكتب لي اجازة
الدكتور بحيرة : اجل وين تشتغل ؟
ابراهيم بتردد: اشتغل في محل .. وصاحب المحل ماراح يعطيني اجازة
الدكتور: كلمه وانشالله بيرضى
ابراهيم: لا ماراح يرضى .. آآآ هو عصبي ومايحبني اكيد بيرفض
الدكتور بتعاطف: طيب يا اخوي عطني رقمه ابي اكلمه .. مو معقوله يخليك تشتغل وانت بهالحاله .. اصلا ماراح تقدر .. عطني رقمه وانا بتفاهم معه
ابراهيم بعد تردد: طيب
وعطيته الرقم .. وكلمه شوي ورجع
الدكتور ببتسامة: انا كلمته وانشالله انه وافق
ابراهيم: انشالله
الدكتور: بسألك سؤال ممكن ؟
ابراهيم: تفضل
الدكتور: وش اللي حادك تشتغل عنده بما انه عصبي واخلاقه شينه؟
ابراهيم بحزن: الحاجة ياخوي
الدكتور بحزن: انا آسف ماكنت ادري انك فقير
ابراهيم: لا مو فقير
الدكتور باستغراب: اجل ايش ؟
وقلتله سالفتي كلها .. بس ماقلتله عن ابوي شي .. قلت ان ابوي وامي ماتوا واني يتيم
الدكتور بتعاطف: حسبي الله على من ظلمك .. وربي كسرت خاطري ماكنت ادري ان فيه ناس كذا .. يعانون تحت مجتمع ما يرحم
الله ينصرك على من ظلمك ويرزقك على قد نيتك .. شوف يا اخوي انا بعطيك رقمي .. واذا حسيت انك حزين ومتضايق .. دق علي وفضفض لي .. يمكن اقدر اواسيك واساعدك بشي .. واذا احتجت مساعدة مالية قولي .. تراني اعين واعاون .. لعل الله يكتب لي اجر فيك
لا حول ولا قوة الا بالله .. شاب صغير بعمرك المفروض ينبسط ويعيش احلى مراحل عمره .. مو يتنكد ويتضايق ويشيل هموم اكبر منه
انا بدعيلك بصلاتي كل يوم .. الله يفرج همنا وهمك ياخوي .. لاتنسى تدق علي كل ما احتجت شي .. كلما تضايقت دق علي .. وانا انشالله اني بدور لك وظيفة مناسبة غير وظيفتك .. تلقى منها رزق ينفعك
ابراهيم: مشكور يا اخوي الله لا يحرمك الاجر
الدكتور: العفو .. هذا رقمي **********
اخذت الرقم وسجلته بجوالي
الدكتور: يله يا اخوي انا استأذن .. بخليك ترتاح شوي
ابراهيم: اذنك معاك "وطلع"
الناس نوعين .. نوع يذلوني ويستغلون ضعفي ويتكبرون علي .. ونوع يشفقون علي
ولاني مستفيد من ذولا ولا ذولا .. بكل الحالتين انا حاس بنقص .. وحاس اني مهان
@@@@@@@@@@@@@@@@@@@@@@@@@@
بعد مرور يومين
اليوم ثالث يوم لي بالمستشفى .. يقول الدكتور حالتي تحسنت الحمدلله .. لكنه مو راضي يطلعني
ابراهيم: دكتور ترا والله طفشت طول الوقت منسدح مليت ابي اطلع
الدكتور ببتسامة: مراح تطلع لين اتطمن عليك
ابراهيم: هذاك تطمنت علي وانا بخير .. يله طلعني
الدكتور: اخاف يصير لك شي لا سمح الله
ابراهيم: لا انشالله مو صاير لي شي .. انت بس اكتب لي الادوية اللي احتاجها .. وانا باخذها بانتظام .. لاتخاف تطمن
الدكتور: اوكي خلاص .. بس توعدني انك ترتاح وما تجهد نفسك ؟
ابراهيم ببتسامة: اوعدك
وكتب لي الادوية .. وبعض النصائح .. ثم سجلت خروج
حبوب ذا الانسان .. يا حليله
طلعت ورحت الصيدلية وعطاني الادوية .. كانت كثيرة وكلها فيتامينات وحديد
رحت للشقة ودخلت .. لقيت الهنود مسنترين بالصالة ويلعبون كيرم
ابراهيم: السلام عليكم
الكل: وعليكم سلام
رحت وجلست بعيد عنهم
يعقوب: انت وين في روح ؟
ابراهيم: للمستشفى
يعقوب باستغراب: ثلاثه يوم ؟
ابراهيم: ايه ثلاثه يوم .. قصدي ثلاث ايام > من عاشر قوما اصبح منهم
سكت .. وكملوا لعبهم
دخل بهمنير وقاموا كلهم من الخوف وتخبوا ورا بعض > صدق هنود
بهمنير: وين ابراهيم ؟
ابراهيم: خير ؟
جا وقرب مني: انت مافي معلوم شنو شغل ؟ .. شغل انت سوي طبخ غسل كنس .. ليش مافي نظف غرفه انا ؟
ابراهيم: كنت بالمستشفى وقبل شوي جيت .. وبعدين ليش انظف غرفتك؟ .. انت اصلا عمرك طلعت من الغرفة عشان انظفها







بهمنير: غرفة انا حق انا .. اطلع اذا انا يبغى .. انت مافي شغل .. "بعصبية" يلا روح كنس غرفة .. يعقوب
يعقوب بخوف: نعم بابا ؟
بهمنير: روح شوف ابراهيم .. مافي خلي ياخذ شي مني ولا مني "يعني يسرق"
ناظرته باحتقار وكره
يعقوب: انشالله بابا
بهمنير يصرخ علي: يلا روح .. نفر سعودي كله كسلان .. غبي
ابراهيم بعصبية: اذا مو عاجبتك السعودية انقلع للهند ليش جاي هنا .. صدق وقح
واخذني يعقوب ورحت معه للغرفة .. اول شي سويته تلطمت من القرف والريحه
واخذت مكنسة وبديت اكنس .. ويعقوب يساعدني
يعقوب: ابراهيم انت ليش في اقعد هنا ؟ .. انت مافي بيت ؟
ابراهيم: لا .. انا فقير
يعقوب: الله كريم
ابراهيم: يعقوب انت وين تشتغل؟
يعقوب: انا شغل في ورشة سيارات
ابراهيم: وراتبك زين ؟
يعقوب: 800 ريال
سكتت وكملنا شغل كنسنا ونظفنا ورتبنا الغرفة .. حشى مو غرفة مزبلة .. حوسه لأبعد حد تقول ثايره فيها قنبله ذريه
ماخلصنا الا بعد ساعة ومنهده حيلنا من التعب .. صارت الساعة 11
اخذت شور ثم رحت اغسل ملابسي .. تذكرت لما كنت اشتغل عند راكان.. انظف واغسل وارتب زي كذا .. ابتسمت
ما اشبه اليوم بالبارحة .. ولكن أين اليوم واين البارحة
اشتقت لراكان كثير .. هو الوحيد اللي كان يقدر يرسم الابتسامة على وجهي بسهولة .. هو الوحيد اللي كان يفرحني ويبعد حزني بسهولة .. ماقد فرحت وانبسطت كثر فرحتي وسعادتي معه .. الله يسعده مثل ما اسعدني
ياترى هو وش يسوي الحين ؟ .. مشتاق لي ولا مرتاح من همي؟ .. زعلان على فراقي ولا مبسوط ؟ .. يفكر فيني ولا ناسيني ؟
ع العموم .. بكل الحالات انا ما اكرهه وماراح انسى فضله علي .. الله يوفقه وين ما راح
@@@@@@@@@@@@@@@@@@@@@@@@@@
اليوم التالي
صحيت الساعة 10 الصبح .. قررت اروح لابو محمد اشوف وش عنده .. من امس وهو يدق علي
رحت ودخلت المحل: السلام عليكم
ابو محمد: اخيرا شرفت؟ .. كان ماجيت احسن
ابراهيم: يا ابو محمد انت تعرف ظروفي .. انا كنت مريض بالمستشفى وانت بنفسك اللي وديتني .. ومقدر اشتغل وانا تعبان
ابو محمد: ايه انا عارف .. عشان كذا باقولك اطلع خلاص انا مو محتاجك عندي في المحل
ابراهيم بصدمه: ليييش ؟ .. انا غبت يومين بس عن الشغل .. صدقني مراح اعودها مره ثانية
ابو محمد: وانا مو مضطر ادفع لك فلوس كل يوم وانت شغلك كذا .. حتى لو ماغبت من زين شغلك عاد
ابراهيم بترجي: تكفى يابو محمد طلبتك عطني فرصة ثانية .. والله بشد حيلي بالشغل وماراح اغيب ولا اتأخر ولا يوم
ابو محمد: بعطيك فرصة يومين بس .. وان شفت عليك غلطة ولو بسيطة على طول بطردك .. فاهم ؟
ابراهيم: ايه والله فهمت
ابو محمد: يلا قوم شيل الصناديق هذي وحطها في المحل
وبديت اشتغل واشيل الصناديق وهو يتآمر علي .. شيل هذا حط هذا سو كذا ولا تسوي كذا.. كأني خادم عنده
ويقسي علي لا اخطأت ولو خطأ بسيط .. ويتلفظ علي بكلمات جارحه
وانا كنت اصبر واتحمل .. ومن لم يصبر على ذل العمل ساعة صبر على ذل المسأله طيل حياته
اشتغلت كثير لين أذن الظهر
ابراهيم: ابو محمد.. أذن انا بروح اصلي
ابو محمد: ايه بس اول ماتخلص من الصلاة ارجع على طول
ابراهيم: طيب
ورحت للمسجد اصلي .. وبعد ما خلصت صلاة قررت اقرأ صفحتين من القرآن لمدة خمس دقايق .. وقريت اول صفحتين .. وحسيت بالراحة .. ومع هالشعور الحلو نسيت نفسي وكملت قراءه وصرت اقرأ واقرأ ....
@@@@@@@@@@@@@@@@@@@@@@@@@@
(راكان)
رحت لسوق الخضار اشتري .. الثلاجة فاضيه ومحتاجه اغراض
رحت لأول محل على دخلة السوق .. وكان دكان صغير شوي
راكان: السلام عليكم
ابو محمد يكلم نفسه: شفيه ابراهيم الغبي تأخر .. ويقول بعد عطني فرصة ولا تطردني .. هذا ما يستاهل
راكان: لو سمحت
ابو محمد انتبه: هاه هلا هلا
راكان: عطني خيار وخس
ابو محمد: انشالله "وراح يجيب الاغراض"
جلست انتظره .. وشفت جوال على الطاولة وفيه ميداليه شكلها غريب .. هذا الجوال كأني شايفه من قبل !
انا وين شايف هالجوال من قبل ؟ .. حتى الميداليه شكلها مميز مو غريب علي ؟
جلست افكر شوي
أي صح تذكرت ! .. ابراهيم !!!!!
انصدمت .. هذا جوال ابراهيم انا متأكد .. بس وش جابه هنا ؟
قطع علي افكاري البائع وهو يجيب الخيار والخس ويحطهم في كيس
ابو محمد: تفضل
اخذت الكيس وعطيته الفلوس .. وتوني بروح الا رجعت بسرعه .. ما قدرت احبس فضولي
راكان: هذا جوالك ؟
ابو محمد: ليش تسأل ؟
راكان: جاوبني هذا جوالك ؟
ابو محمد بتشكيك: ايه جوالي وش تبغى فيه ؟
راكان: لا بس اسأل
معقولة يكون ابراهيم بايع جواله ؟ .. ايه صح هو مايرد على مكالماتي ودايم جواله مقفل .. اكيد باع جواله
بس ليش باعه؟ .. اكيد احتاج فلوس واضطر يبيعه .. يا عمري يا ابراهيم
تنهدت بحزن .. يعني مافي امل اكلمه ولا اعرف اخباره للأبد
تنهدت بضيق .. واخذت الكيس وطلعت
@@@@@@@@@@@@@@@@@@@@@@@@@
بعد دقيقه
(ابراهيم)
شفت الساعة وانصدمت .. الحين مرت ساعة من انتهت صلاة الظهر .. وانا مارجعت !
سكرت المصحف بخوف وطلعت من المسجد ورحت للسوق ركض

وصلت السوق .. وانا اركض شفت سيارة سوداء كشخه طالعه من محل ابو محمد (طبعا هو جاي من ورا وما شاف الا قفا السيارة .. وما شاف راكان )
اكيد صاحبها غني .. وش جابه لمحل ابو محمد المخيس ؟ .. طنشت الموضوع
وصلت للمحل وانا اتنفس بتعب : انا آسف على تأخيري .. كنت اقرا قرآن وما انتبهت للوقت
ابو محمد بسخريه: ايييه غريب عليك التأخير اول مره تتأخر
حسيته يتطنز علي .. مالت عليه
ابو محمد: خذ جوالك نسيته .. كان واحد حاط عينه عليه شكله ناوي يسرقه > سوء ظن
ابراهيم: مشكور
وكملت الشغل كالعاده .. لين اذن العشاء وخلص شغلي .. اخذت راتبي واللي سميته راتب ولا هو مايستاهل اصلا .. ورحت للشقة
وقعدت مع الهنود
ايه تذكرت .. الدواء ما اكلته اليوم .. رحت للغرفة وفتحت علبة الادوية
انا ما اكلت شي اليوم .. ومقدر اكل الدواء على معدة فاضيه
سمعت صوت بهمنير يزاعق : ابراهيييم .. ابراهييييييييييييم
لاحوول وش يبي هذا ؟
ابراهيم: خيييييييير
دخل علي الغرفة: يلا قوم
ابراهيم: وين؟
بهمنير: شنو وين ؟ يلا قوم سوي عشا
ابراهيم: اففف
بهمنير بعصبيه: مافي عاجب انت روه برا "مو عاجبك اذلف برا"
ابراهيم بقهر: زين زين لا تنافخ
ورحت اسوي للكلاب عشا .. امحق عشا
شوفوا هو شكله حلو .. لكن طعمه يلوع الكبد
يلا يحمدون ربهم ويخب عليهم بعد
رحت حطيته لهم .. وما اخذت لي شوي لاني انا بنفسي مو مشتهيه
حطيته واول ماذاقوه اللي راح للحمام وانتوا بكرامه.. واللي شرب جيك ماء واللي تفله من فمه على طول
ههههههههه احسن
بهمنير بقرف:آععع ايش هذا .. اعوذ بالله .. انت مافي معلوم طبخ
ابراهيم ببتسامة: اللي مو عاجبه يشمر اكمامه ويدخل المطبخ يسوي له .. انا هذا طبخي
بهمنير: يعقوب .. روه مطعم جيب اكل كويس .. هذا اكل مافي زين ابد
يعقوب: انشالله بابا
بهمنير: جيب مال خمسه نفر بس
الهنود كانوا خمسة وانا السادس .. وواضح انه كان يقصدني
بهمنير: ايوا جيب مال خمسه بس "وناظرني" مافي جيب حق هذا .. معلوم يعقوب
يعقوب يناظرني بشفقه: انشالله بابا .. "وراح"
يالييل الحين شلون باكل الدواء وانا ما اكلت شي ؟!
رحت للغرفة بقهر .. ونمت وانا جائع
@@@@@@@@@@@@@@@@@@@@@@@@@@
(راكان)
انسدحت على السرير وجلست افكر باللي صار اليوم
الحين يوم سألت الرجال عن الجوال ليش عصب وكأنه مسوي شي غلط .. لو كان جواله كان جاوب بشكل عادي وبهدوء
يمكن يكون سارقه .. أي ممكن ليش لا
فجأه تذكرت الكلام اللي سمعته وهو يكلم نفسه
"شفيه ابراهيم الغبي تأخر .. ويقول بعد عطني فرصة ولا تطردني .. هذا ما يستاهل"
ربطت سالفة الجوال باسم ابراهيم اللي سمعت الرجال يقوله
قمت من السرير بصدمه .. معقوله !!
معقوله ابراهيم يكون قاعد عنده .. او يشتغل عنده !
يمكن ابراهيم يشتغل بسوق الخضار .. بس وش يشتغل ؟
انا لازم بكرا اروح للمحل باقرب وقت واعرف بنفسي
بس بكرا علي جامعة .. اففف شلون بروح .. بحاول اطلع من الجامعة العصر واروح للمحل على طول
ودي يجي بكرا بسرعه .. يارب القاك يا ابراهيم يارب
@@@@@@@@@@@@@@@@@@@@@@@@@
الساعة الثانيه ليلاً
(ابراهيم)
كنت نايم .. وحسيت بأحد يصحيني .. قمت وكان الباكستاني اللي ساكن معي
الباكستاني: ابراهيم يلا قوم .. انا في يجيب اكل حق انت .. انا يعرف انت جوعان صح ؟ .. يلا كل هبيبي .. مافي زعلان كثير من بهمنير هذا صرصور كبير >
.. هذا مافي زين أبد .. هذا مافي كويس عند الله .. مافي زعلان كثير .. يلا كل هبيبي
ابتسمت .. ياحليله حبوب ذا الانسان
ابراهيم ببتسامة: مشكور والله .. الله يوفقك ويعطيك العافية
الباكستاني: آمين .. يلا انا في روه الحين .. بعدين بهمنير يشوف انا .. ممكن ذبح انا
ابراهيم: هههههههههه .. بهمنير صدق مبهذلكم .. ومبهذلني معكم .. الله لا يوفقه
الباكستاني: آمين .. ايوه هذا مافي زين أبد .. يلا انا روه
ابراهيم ببتسامة: شكرا مره ثانيه "وراح"
ياحبيله .. جلست آكل والحمدلله انه جاب لي اكل زين .. مو اكل هنود
شبعت وخلصت اكلي ورحت آكل الدواء .. تذكرت نصائح الدكتور
يقولي التزم الراحة ولا تجهد نفسك .. وانا شلون ارتاح وانا بهالمكان ؟
لا وبعد كاتب لي اكلات محدده اكلها .. ومفيدة لفقر الدم
الحين خلني القى لقمة تسد جوعي .. وبعدين اكتب لي اكلات معينة
يالله باخذ الدواء و بانتظم عليه لعل وعسى يفيدني
اكلت الدواء .. ورحت انام
@@@@@@@@@@@@@@@@@@@@@@@@@@
نهاية الجزء السادس
تتوقعون راكان يلقى ابراهيم ؟
وتتوقعون كيف بيلقاه ؟
هل ابو محمد بيكون له دور في هالشي ويساعد راكان؟ ولا بيكون نذل كعادته



بسم الله الرحمن الرحيم
الجزء السابع
عـــمـــــق الأحـــــــــــــــــداث

(ابراهيم)

قمت من النوم الظهر .. شفت الساعة 1 ظهراً

قمت بسرعة بخوف .. ياويلي تأخرت عن ابو محمد 3 ساعات

هو يقول لو تتأخر 10 دقايق طردتك .. اكيد بيطردني الحين

نقزت من الفراش بخوف وغسلت وجهي بسرعة ولبست ثوبي وطلعت

ورحت للسوق ركض .. وانا متوقع القى ابو محمد معصب وثاير

دخلت المحل بسرعه .. ناظرني ابو محمد بعصبيه

ابو محمد: توك تشرف حضرتك؟ .. شايف الساعة كم الحين ؟

ابراهيم: ادري .. انا آسف راحت علي نومه

ابو محمد بعصبية: كل مره تتأخر وتقعد تتعذر لي باعذارك البايخه هذي .. انت مو قايلي انك مراح تتأخر ولا يوم ؟

ابراهيم بحزن: انا آسف والله ما انتبهت للوقت .. تكفى هذي آخر مره

ابو محمد بعصبية: كل يوم تقولي آخر مره ؟ .. انا مو محذرك و قايلك لو تغلط غلطة ولو بسيطة بطردك ؟ .. يله انقلع مابي اشوف خشتك

ابراهيم: ابو محمد تكفى عطني فرصة آخيرة .. مالي احد غيرك اشتغل عنده

ابو محمد: وتبيني اشغلك عندي و ادفع لك فلوس على شغلك الزفت هذا وتأخيرك؟ .. انت ماتستاهل .. يله انقلع برا

ابراهيم بحزن: ابو محمد انت تعرف ظروفي .. لو طلعت من عندك وين اروح؟ .. من وين احصل فلوس واشتري لقمة تسد جوعي؟ .. تكفى شغلني عندك واعتبره عمل خيري .. واجرك على الله

ابو محمد: عمل خيري على اللي يستاهلون .. مو عليك انت .. لو انك صدق حريص على الشغل كان شغلتك عندي .. لكنك تتكاسل وتتأخر كثير .. لو انك حريص على الشغل كان التزمت بمواعيدك وما تأخرت .. والحين يلا انقلع برا .. مابي اشوفك يله

ابراهيم بحزن: ابو محمد ما باذنك ماي ؟

ابو محمد بعصبيه: انت ماتفهم؟ .. انا قلتلك لا يعني لا

تنهدت بحزن .. وطلعت من المحل ومن السوق بكبره .. ياربي الحين من وين بحصل فلوس ؟ .. من وين بحصل لقمة آكلها

ظليت امشي بالشوارع بلا هدى .. وانا بنفسي ماني عارف وين اروح
@@@@@@@@@@@@@@@@@@@@@@@@@@
الساعة 4 عصراً
(راكان)

استأذنت من الجامعة وطلعت .. ورحت للسوق على طول

يارب القى ابراهيم يارب

وقفت سيارتي عند الدكان وماشفت احد .. ونزلت

راكان: السلام عليكم

ابو محمد: وعليكم السلام

راكان: ياخوي بغيت اسألك سؤال

ابو محمد: خير ؟

راكان: انت عندك ولد يشتغل ؟

ابو محمد: لا ياخوي .. انا عيالي كلهم صغار ومايشتغلون

راكان: لا مافهمتني .. قصدي في ولد يشتغل عندك؟ .. واسمه ابراهيم ؟

ابو محمد: ايه كان عندي

راكان بلهفة: طيب وينه ؟

ابو محمد: هو كان يشتغل عندي .. والحين خلاص

راكان بحيرة: شلون يعني خلاص ؟

ابو محمد: يعني راح عني خلاص .. انا طردته

راكان بصدمه: طردته؟ .. متى طردته ؟؟

ابو محمد: قبل ساعتين

جاني احباط قوي .. يعني لو اني جاي قبل ساعتين كان شفته

راكان بحزن: طيب ماتعرف وين راح؟

ابو محمد: وانا شدراني؟ .. طردته وراح

راكان بقهر: ليييش تطرده ؟

ابو محمد بعصبيه: هاه ! وانت وش يخصك ؟

راكان بصوت واطي: الله يطردك من جنته قول آمين

ابو محمد: وش قلت ؟

راكان: لا ولا شي .. انا ماشي مع السلامه

اففف ياربيه وش هالحاله .. انا ماصدقت اني عرفت مكانه ويوم جيت القاه طالع

لا وبعد مراح يرجع ابد .. يعني مافي امل اني القاه

ضربت على الدركسون بقهر .. الحين كيف بلقاه وانا ما اعرف ارضه من سماه ؟

الله يردك لي يا ابراهيم .. بصحه وسلامه
@@@@@@@@@@@@@@@@@@@@@@@@@@
الساعة السادسه مساءً
(ابراهيم)

رجعت للشقة بقهر .. وانا ضايق خلقي

احس الدنيا تقفلت بوجهي

كل ما اقول انها تيسرت القاها تضيق اكثر واكثر

دخلت الشقة وماكان فيها الا يعقوب .. وواحد معه

دققت في ملامح الهندي اللي معه .. وجهه مو غريب علي !

كني شايفه قبل كذا بس وين ؟

التفت لي الهندي ويوم شافني حسيته انصدم وخاف ووجهه صار احمر

استغربت .. ودققت في ملامحه اكثر .. وحاولت اتذكر .. ياربي مين هذا؟

بعد تفكير ...

تذكرت .. هذا الكلب الخسيس صديق راج .. وهو اللي بنفسه اطلق الرصاص على راكان !

ثار غضبي وجن جنوني وقربت منه بعصبيه

ابراهيم بعصبية: هذا انت يا ككككككلب !

عطيته بكس باقوى ماعندي .. وانقضيت عليه مثل الوحش

وضربته بقوه وكفخته .. طلعت حرتي من ابو محمد كلهااا عليه

صرت ارفسه برجلي على صدره والكمه بأقوى ماعندي .. وطلعت مفتاح الشقة

ومشخت وجهه بالمفتاح .. وعطيته بكوس مع وجهه لين تورم وصب خشمه دم

من الآخر لعنت خيره وبردت حرتي كلهاااا عليه

احسن يستاهل

كل هذا ويعقوب منهبل ويحاول يفككنا انا وياه

بس ما قدر لاني كنت معصب وثاير ومحمق وفرغت كل عصبيتي عليه

وتركته وهو يصب دم وشبه مغمى عليه .. وانا ماجاني الا مخوش وضربات خفيفة .. بس تعور

توجهت له وتفلت على وجهه : تستاهل ما جاك يالخسيس

وطلعت من الشقة بقهر

وانا راضي تماما على اللي سويته .. اللي سواه مو شي قليل ويستاهل ماجاه وقليل بحقه بعد .. هذا المفروض يكون مع راج بالسجن

والله لو يدري راكان كان دفنك وانت حي

@@@@@@@@@@@@@@@@@@@@@@@@@
( راكان )

كل هالوقت كنت جالس في السيارة عند الدكان .. لعل وعسى يمر ابراهيم او يرجع لهنا

لكن مافي امل .. صار لي 3 ساعات انتظره هنا

ياربي وش الحل ؟ .. جاتني فكرة حلوه ونزلت من السيارة على طول

راكان: لو سمحت

ابو محمد: انت للحين ما رحت ؟

راكان بترجي: ممكن تسوي لي خدمه بسيطه ؟ وباكون شاكر لك

ابو محمد بطفش: آمر ؟

راكان: ممكن تدق على ابراهيم من جوالك

ابو محمد: بعطيك رقمه ودق عليه

راكان "والله من البخل": لا انا ادق عليه بس مايرد علي .. انا وياه متخاصمين .. تكفى دق عليه من جوالك

ابو محمد بملل: طيب وش اقوله ؟

راكان بتفكير: قوله ممممم قوله شي حلو يخليه يرجع بسرعه

ابو محمد: شي حلو مثل ايش؟ .. وبعدين لاتنسى اني طارده تبيني اقوله ارجع !؟

راكان: لا مو يرجع عشان يشتغل عندك .. قوله بس يجي للمحل على اساس انك بتكلمه بس .. عشان اشوفه انا واكلمه

ابو محمد: زين

افففف اخيرا رضى

ابو محمد يدق: الو

اشرت له يعني حط سبيكر

ابو محمد "حط سبيكر": الو

ابراهيم: هلا ابو محمد

ابو محمد: تقدر تجي الحين؟

ابراهيم: ليه ؟

ابو محمد: ابي اكلمك شوي

ابراهيم: كلمني هنا بالجوال

ابو محمد: لا شي ضروري .. ابي اقابلك تعال الحين

ابراهيم : يووه مقدر اجيك الحين .. بكرا اوكي ؟

لييييش تعال ! .. جاني احباط قوي

ابو محمد: ليش ؟

ابراهيم: ماقدر .. تعبان ودي ارتاح وانام .. بكرا اجيك انشالله

ابو محمد بطفش: بس انا ابيك ضروري الحين

ابراهيم: انا آسف يابو محمد بس المسافة بعيده .. ماقدر امشي على رجولي خصوصا وانا بهالحاله .. ماتقدر تصبر الين بكرا ؟

اففف كأنه حاس إني فيه .. وش ذا الحاله ؟ .. ووش فيه يقول تعبان .. ماتعب الا يوم جيت ؟؟

همست لابو محمد: اسأله وش فيه ؟

ابو محمد: وش فيك تعبان ؟

ابراهيم: متضارب مع واحد .. وتعبان .. وماقدر اجيك كل هالمسافه الطويله

راكان بهمس: قوله ابي اقابلك بأي مكان

ابو محمد بطفش منا الاثنين: طيب ابي اقابلك بمكان قريب .. وين ؟

ابراهيم: خلاص اوكي تعال عند البحر .. الجهة اللي عند دكتور كيف

ابو محمد: طيب باجي والقاك هناك

ابراهيم: اوكي

ابو محمد: مع السلامه "وسكر"

راكان بفرحه: مشكووووور الله يعطيك الف عافيه

ونطيت وحبيت راسه من الفرحة .. وعطيته فلوس شكر له "مع انه مايستاهل"

رحت وركبت السيارة بسرعه .. فرحااااان ياناس اخيرا بشوف ابراهيم .. صار لي تقريبا اسبوعين من فقدته .. اشتقت له كثييييير

حركت السيارة .. وتوجهت للبحر على طول
@@@@@@@@@@@@@@@@@@@@@@@@@@
( ابراهيم)

كنت جالس على صخرة عند البحر .. وافكر

الحين وش يبي ابو محمد الغثيث؟ .. اففف مالي خلق اشوف وجهه .. بعد ماطردني واهان كرامتي

لايكون يبيني ارجع للشغل .. ايه انا صرت خدام عنده متى مايبيني اشتغل عنده اشتغلت .. ومتى ما ملّ مني طردني

وش ذا الحالة بس .. اللهم لا تحوجني لأحد من خلقك وارزقني انت الكريم

سمعت صوت خلفي .. صوت اعرفه واميزه من بين كل الاصوات .. صوت فز له قلبي وخاطري

راكان يغني : ياصاحبي وش فيك قاعد لحالك ليش انت متغير ومشغول بالك
صارحني قاسمني عناك وهمومك ماطيق اشوفك متعب الهم حالك

ابراهيم: راكااااااان !!!!

راكان ببتسامة: ايه يا قلبي راكان "وفتح يدينه كنه يقول ضمني"

ركضت له وارتميت بحضنه كني طفل .. فرحان بشوفة امه

راكان ضحك .. وهو يدري اني فرحان ومشتاق له كثير

راكان: اشتقت لك كثير ياعمري.. ليش طلعت وخليتني بروحي؟ .. قسم فقدتك بقوه .. الاستراحة بدونك ممله وكئيبه .. وليش ما ترد علي ؟ .. كان نفسي بس اعرف اخبارك وانت بخير ولا لا .. ابراهيم كيف هان عليك تسوي كذا ؟

ابراهيم بندم: انا آسف والله كنت غبي وحساس بزيادة .. كنت احس انك ماتبيني ومتضايق مني

راكان بحب: انا اتضايق منك يا ابراهيم؟ .. احد يتضايق من هالوجه الحلو والروح الطاهره والقلب الابيض النظيف الخالي من الحقد واللي ما يأذي أحد؟ .. احد يتضايق من هالنفس الطيبه والابتسامة الحلوة اللي كل من يشوفها تفتح نفسه؟ .. والله انك مثل العسل على قلبي يا ابراهيم ولا اتضايق منك

حسيت ان كلامه من صميم قلبه .. ياحبي لك يا راكان .. انت الانسان الوحيد اللي يستحق اسميه " لزيم الروح"

ابراهيم بفرحه: يا حبي لك بس .. انا ماقد قابلت انسان يحمل كل هالطيبه والحنان والنيه الحسنه والقلب الطاهر .. احبك يا راكان احبك .. ولو وش اقول ما اوفيك حقك

راكان ببتسامة: واللي يحبني مايروح ويخليني صح ولا لا ؟

ابراهيم بضحكه: ههههههه عارف والله عارف .. وانا ندمان اشد الندم اني تركتك .. مادري كيف كنت افكر .. سامحني ركوني والله ماعاد اعودها

راكان ببتسامة: وقلبي يطاوعني ازعل عليك؟ .. يلا شيل اغراضك وتعال معي

ابراهيم: ما معي شي .. حافي منتف هههههههههههه

ركان ضحك .. حط يده ولم كتوفي: يلا تعال قوي وش ناقصك ووش محتاج ؟

وقبل لا اتكلم قاطعني: لا تقول لي كرامة وما كرامة .. انا وياك اخوان واكثر من اخوان بعد .. أنا وياك مابينا كرامة سمعت ولا لا .. "بقهر" ماطلعك من عندي وخلاني افقدك الا هالكرامة

وقرص اذني بقهر .. ضحكت لاني حسيته معصب


ابراهيم بضحكه: خلاص والله ماعاد اقولك كرامه ولا خرابيط .. كل شي احتاجه باخذه منك .. بخليك تفلس في يومين

راكان بضحكه: اصير لك بنك الراجحي ماعندي مانع

ابراهيم: ههههههههههههه .. الله يخليك لي

راكان: آمين ولا يحرمني منك .. يلا تعال معي

وركبت معه السيارة .. وانا مبسوط وفرحان

خلاص ماعاد فيه بهمنير واوامره ونذالته .. ماعاد فيه شقة ضيقه ووصخه مع هنود وصخين .. ماعاد فيه ابو محمد وعصبيته واخلاقه الزفت

ما عاد فيه حزن وضيقة خلاص

الحين فيه راكان .. وحنان وطيبه راكان .. واخلاقه العاليه .. وكلامه الحلو اللي يجيب العافيه .. ويشرح الصدر

الحين فيه سعادة .. وفرح ووناسة .. فيه أمن وأمان .. فيه مكان اقعد فيه براحة بدون ماحد ينكد علي .. فيه أكل آكله بدون ماحد يذلني عليه

من يوم ماشفت راكان .. وانا بس اضحك ومبسوط .. راحت كل احزاني وضيقتي .. شوفة راكان شرحت صدري واسعدتني

اول شي سويناه رحنا للسوق وشرالي راكان كل اللي احتاجه من ملابس واثواب وبدل وجزم واغراض كثيييرة .. وانا امشي وراه كأنه ابوي .. فديته والله

ما خلصنا الا على الساعة 11 .. ورحنا للاستراحة

اول مادخلت الاستراحة ابتسمت .. تذكرت هالمكان الحلو اللي جمعني بأعز الناس راكان .. هالمكان اللي حبيته ولعبت وفرحت فيه .. اشتقت لقعدتنا انا وراكان على العشب وشبة النار والسواليف .. اشتقت لغرفتي والسرير الحلو المريح .. اشتقت للمسبح .. اشتقت للخيول .. اشتقت لمنظر الاستراحة لما اقوم الصبح اللي يشرح النفس .. اشتقت لكل بقعة بهالاستراحة الحلوة

راكان: ها انشالله مبسوط؟

ابراهيم: اكييييد وش اقولك بس .. كله بفضلك انت بعد الله سبحانه وتعالى .. الله يكتب لك بكل خطوة سعادة وكل نظرة عبادة وكل بسمة شهادة وكل رزق زيادة

راكان بضحكة: كملي عجوزتنا كملي

ناظرته: يعني مايدعي الا العجايز

راكان: ايه

ابراهيم بضحكه: الشرهه مو عليك على اللي يدعيلك

راكان: ههههه المهم ماعلينا .. روح حط الاغراض بالغرفة .. وحط ملابسك بالدولاب

ابراهيم: بعدين مو الحين .. تعبت من المشي بالسوق

جلسنا انا وياه ع العشب

راكان: ايه صح بسألك .. وش فيك تقول تعبان اليوم ؟

ابراهيم: ايه صح ماقلتلك

راكان بمقاطعه: قولي كل شي صار من يوم طلعت الى الحين

ابراهيم: طيب .. اول شي رحت اشتغل حمال عند ابو محمد .. وسكنت في سكن عمال هنود وكانوا يتآمرون علي ويذلوني و........... (قلتله كل شي)

راكان برحمه: ياعمري كل هذا صار لك !.. ابراهيم لا عاد تطلع من عندي ابد .. بتحزن وتخليني احزن معك .. هذا وانت ماكملت اسبوعين .. الله يهديك بس .. اكثر شي زعلتني فيه يوم طلعت من عندي .. تخيل كنت طول الوقت افكر فيك واحاتيك واقلق عليك كثير .. احيانا ما اقدر انام بس ابي اتطمن اذا انت بخير ولا لا ..كنت ابي اتطمن بس انت جوعان مرتاح متضايق تعبان ؟! حتى الجوال ماكنت ترد علي فيه .. ابراهيم لا تعودها مره ثانيه

ابراهيم: ولا راح افكر اني اعودها مره ثانيه .. هي غلطة وغلطتها وماراح اكررها ابد

راكان بعتاب: بصراحة تفكيرك مادري شلون جاي .. يعني عشان قلتلك توظف خلاص انا مابيك وماحبك ومتضايق منك ؟! .. بلعكس انا ابيك تتوظف عشان تعز نفسك وماتحس انك مهان او محتاج لاحد .. وماتحس اني متفضل عليك .. هذا كان قصدي

ابراهيم بندم: والله اني ندمان بقوه .. انا آسف بذيك اللحظة كنت حساس بزيادة وكنت افكر انه ممكن بأي حركة اضايقك .. كنت حاس اني كلفت عليك .. انا آسف سامحني

راكان ببتسامة: مسموح يامن ملكت القلب والروح

ابراهيم بضحكه: احلى يالشاعر .. اقول شرايك تشارك بشاعر المليون على هالبيتين اللي قلتها

راكان: يعني بيعطوني جائزة على بيتين بس لا ومثل وجهي بعد !

ابراهيم: اشوى انك عرفت .. يعني لا تقعد تسوي نفسك حامد زيد وتتفلفس مره ثانيه

راكان: اقول يلا مناك .. قم غسل المواعين بس .. ونظف المطبخ .. ترا ماحد نظفه من بعد ماطلعت "ببتسامة" ترا الاستراحة من دونك وصخه ياروحي

ابراهيم: لعنبو بليسك مأجر صبي عندك ؟

راكان: ههههههههههه لا محشوم

ورحنا نغسل المواعين انا وياه .. كانت كثيرة بس خلصنا بسرعة .. وماخلصت الا وانا مترطش من المويه .. كله بسبب راكان واستهباله .. و ما بقى صابون ولا فيري ماكبه على ملابسي .. الزبدة روشني بمكاني

ياحبيله .. ما استغني عن استهباله وخفة دمه .. فديته والله

غسلنا المواعين ونظفنا المطبخ وماخلصنا الا الساعة وحده ونص ومنهده حيلنا من التعب .. وتعشينا بعد عناء صار سحور مو عشا .. رحت انام بجسم مرتاح ... و بال متهني
@@@@@@@@@@@@@@@@@@@@@@@@@@

نهاية البارت


بسم الله الرحمن الرحيم

الجزء الثامن

(راكان)

قمت الساعة 4 العصر .. بسبب سهرتنا امس انا وابراهيم


رحت صليت العصر مع الظهر اللي فاتت


وفتحت الجوال ولقيت 5 مكالمات من امي


خفت انه صار لها شي ودقيت عليها


وردت وطمنتي انه ماصار شي بس انها اشتاقت لي وحبت تكلمني .. ياحبي لها


وجلست تعاتبني لاني من زمان ماكلمتها ولا دقيت عليها .. قلتلها اني مشغول هالايام واعتذرت لها ..


وصارت تقولي انها مشتاقة لي وجلست تمدح لي في الرياض وانها احسن من الشرقية وتبغاني ارجع وانورها ..


قلتلها وين ارجع واترك دراستي .. ووعدتها اني ازورها بأقرب اجازة .. والحمدلله رضت


حلو حب الامهات وحنانهم وخوفهم .. الله يخلي لنا امهاتنا


جلست اسولف معها تقريبا ساعة .. وسكرت


ودقيت على ابراهيم: الو


ابراهيم بصوت منخفض: الووو


راكان: لاتقول لي انك للحين نايم !


ابراهيم: ليش راكان السامي انا عشان انام كل هالوقت


ضحكت .. ابراهيم دايم يعايرني بكثرة نومي


راكان: ههههه ياخي نفسي يوم اقوم قبلك


ابراهيم: بالاحلام حبيبي


راكان: مالت عليك يالدجاجه .. وش فيه صوتك كذا؟ حسبتك نايم


ابراهيم: طايح على السرير


راكان بغباء: طايح على السرير؟ .. لايكون تعورت بس ؟ .. انا اعرف اللي يطيحون على السرير مايتعورون .. اللي يطيحون من السرير هم اللي يتعورون


ابراهيم بسخريه: لا والله ؟


راكان: ايه والله


ابراهيم: ياغبي قصدي تعبان وطايح على السرير


راكان بعصبيه: كان قلت تعبان وخلصتنا .. "واقلد صوته باستهزاء" طايح على السرير


ابراهيم: هههه وش اسوي فيك تفكيرك بطيء


راكان: لا صدق وش فيك ؟


ابراهيم: مادري حاس بدوخه


راكان باستهبال: مبروك حامل .. كلولولووللوش


ابراهيم: هههههه الله يقطع شيطانك .. انا وين وانت وين


راكان بضحكه: هذاك تضحك وتكلمني بالجوال يعني مافيك الا العافية


ابراهيم: انا تعبان ما قلت مشلول


راكان: طيب قوم سولنا فطور


ابراهيم: فطور الساعه 4 العصر !


راكان: ياخي الفطور مو لازم الصبح اهم شي توني قايم من النوم لو اني قايم الساعة 8 العشاء


ابراهيم: طيب تعبان


راكان باستهبال: تعبان مانت مشلول


ابراهيم بقهر: كل تبن ماني مسويلك لو تموت شمر عن اكمامك وادخل المطبخ وسو بنفسك


راكان: ههههه اعصابك اعصابك وش فيك ترا امزح


ابراهيم بعصبيه: ومزحك مثل وجهك


راكان: ايه عادي انا عارف ليش انت معصب


ابراهيم بسخريه: ليش؟


راكان بضحكه: وحده حامل اكيد بتكون معصبه وضايق خلقها


ابراهيم بعصبيه: الله ياخذك انقللللع


راكان: يلا قوم سو فطور


ابراهيم: لا


راكان: لا تخاف ماني قايلك سو بيض ادري فيك تتوحم


ابراهيم بعصبيه: كككككككككككككككككككككلللل تببببببببببببببببببببببن "وسكر"


راكان: هههههههههههههههههههههههههههههههههههههههههه


مت ضحك عليه وقمت رحت للغرفة .. ودخلت عليه وانا اضحك


لقيته منسدح على السرير ومغطي نفسه ووجهه باللحاف


سحبت اللحاف وانا اضحك


ابراهيم بنرفزه: انت؟ وش جابك ؟


راكان بضحكه: اتطمن عليك ياروحي .. ههههههه الا ماقلت لي ولد ولا بنت


ابراهيم ببتسامة: راكان ان ماسكرت السالفة البايخه هذي بصقعك على جبهتك بالمزهرية


راكان بصدمه: هئئئ ابراهيم


ابراهيم بخوف: وش؟


راكان: وجهك اصفر "واشرت على وجهه" ايه والله اصفر هههههههههههههه لا تكذب كشفناك ههههههه حااامل هههه


ابراهيم: لاحووول هذا اللي كذب الكذبة وصدقها


راكان بضحكه: ضايق خلقك ووجهك اصفر ودايخ وش تفسيره هذا ؟


ابراهيم ببتسامة: راكان خلاص عاد


راكان: هههههههههههههههههه


ابراهيم بعصبيه: خلااااااص


ابراهيم سكت ولف وجهه وما رد علي .. اكيد انه زعل


وانا سكتت شوي استوعب .. صدق ابراهيم وش فيه ؟


جلست جنبه على السرير ببتسامة: لا تتضايق مني ترا احيانا يفصل المخ شويتين


ابراهيم ببتسامة: لا عادي


راكان باستغراب: صدق وش فيك كذا فجأه مرضت؟ .. امس كنت تتطامر ومافيك الا العافية


ابراهيم ببتسامة: مرضت عاد الشكوى لله .. يلا قم جب لي شي آكله جوعان


راكان : لا والله ؟ .. قم سو لنفسك مانت مشلول


ابراهيم بضحكه: مايصلح اتحرك بعدين يموت الجنين


طقيت كتفه: هههههههههههههه حيوان كنه جازت لك السالفة هاه ؟


ابراهيم: امزح .. فيني فقر دم .. ارتحت الحين "يقلدني بطنازه": ووجهك اصفر يعني حامل ههههه


متت ضحك عليه وهو يقلد ضحكتي بطنازة


ابراهيم بعصبية: يعني كل من صار وجهه اصفر يعني حامل ؟


راكان: هههههههههههه انا ادري فيك تتوحم وضايق خلقك


ابراهيم ياخذ المزهرية ببتسامة: سكر السالفة هاه .. سكرها ولا والله لاخلي المزهرية توقع بجبهتك الحين


قلت وانا امسح دموعي من الضحك: لا خلاص .. قوم غسل وجهك وأكل شي .. من كذا جاك فقر الدم عشانك ما تاكل


ابراهيم: طيب


ومسكت يده عشان اقومه .. وقام وهو متسند علي


ابراهيم بتعب: احس انه بيغمى علي


راكان: بسم الله عليك .. تسند علي باوديك المطبخ


وتمسك بكتفي وكان شوي ويفقد توزانه


وديته للمطبخ بسرعه ورشيت على وجهه ماء خفيف


وكان يغمض عيونه بتعب وشكله تعبااااااان مره


راكان: ابراهيم بوديك المستشفى .. شكلك تعبان مره


هز راسه بإيه


سندته علي ووديته للسيارة اللي كانت بعيده بآخر الاستراحة


وسدحته على المرتبه .. وطيراااان ع المستشفى


وصلت المستشفى ودخلوه على طول .. ودخل الدكتور يكشف عليه


طلع الدكتور بعد ماكشف عليه (هو نفسه اللي عالج ابراهيم المره الاولى)


الدكتور: انت اخوه؟


راكان: لا صديقه .. هو كيفه الحين ؟


الدكتور: للأسف الولد تعبان مره .. انا كشفت عليه قبل كذا وكتبت له ادويه بس الظاهر انه ما انتظم عليها .. عشان كذا تعب زياده .. وهو عنده فقر دم حاد وسوء تغذية


راكان بقلق: وش الحل يا دكتور ؟


الدكتور: حاليا انا عطيته ابرة تغذية .. وحطيت له مغذي .. بس نحتاج لمتبرع بالدم


راكان: انا باتبرع له


الدكتور: مايكفي واحد لازم اثنين يتبرعون له .. لانه يحتاج دم كثير


راكان بقلق: مافيه الا انا .. عادي يادكتور خذ مني كل اللي يحتاجه ابرهيم


الدكتور ببتسامة: مايصير .. بعدين انت يصير فيك فقر دم


راكان: عادي .. انا جسمي قوي واقدر آكل واهتم بنفسي واعوض اللي فقدته .. اما ابراهيم لا .. ابراهيم جسمه ضعيف


الدكتور: انا آسف ما اقدر .. لازم تجيب شخص ثاني يتبرع ..لاننا نحتاج تقريبا لتر من الدم .. واخاف يصير فيك فقر دم او تجيك دوخه واغماء


وجلست احاول فيه واترجاه وقت طويل لين طفش مني


الدكتور: اخوي انت ماتفهم .. اقولك ماينفع


راكان بترجي: الله يخليك تكفى .. ابراهيم ماله غيري


الدكتور بطفش: انت وش قصتك مع الولد ؟ .. اخوك؟ يقرب لك؟


راكان: لا صديقي .. واعتبره اخوي واعز من اخوي بعد .. تكفى يادكتور خلني اتبرع له .. ماله غيري واخاف يموت


الدكتور: بعدين انت تتعب وبتفقد دم كثير


راكان بحزن: فداه .. اذا ماضحيت علشانه اضحي عشان مين ؟ .. اهم شي يكون بصحة وعافية


الدكتور: طيب خلاص .. بس انا مو مسؤول عن أي تعب او اغماء يصير لك .. واذا صار فيك فقر دم لا تلومني


راكان بحماس: اكييد "ورفعت كمي" يلا اسحب


الدكتور بضحكه: لا وين انت شكلك مطفوق .. لازم افحص دمك اول .. يمكن تكون الفصيلة مو متطابقة


راكان: طيب يلا استعجل


وسوا فحص لدمي .. وطلعت الفصيلة متطابقة الحمدلله .. انا o وهو b


انسدحت على السرير وبدأ يسحب دمي .. واشوف الدم يطلع كثير والكيس كل ماله يتعبئ .. حسيت بدوخه وغثيان ..لانه سحب مني دم كثير


خلص وناظرني ببتسامة: ها اشوفك دايخ؟


راكان بتعب: شوي


الدكتور: هالحين انت ارتاح بحط لك مغذي .. ولا تنسى تاكل زين وتهتم بنفسك خصوصا بهالفترة .. والتزم الراحة ولا تسوي رياضة ابد .. وفي اكلات معينة لازم تاكلها .....


وبدا يقولي النصائح وانا اسمعه واهز راسي بدون ماافهم وش يقول .. كنت دايخ لين غفت عيني ونمت


@@@@@@@@@@@@@@@@@@@@@@@@@

الساعة 9 مساء


صحيت قبل شوي .. وجابولي اكل صحي .. كان شين وماله طعم وماسخ بس غصبني الدكتور اكل


واول ماخلصت رحت لابراهيم على طول


دخلت عليه بالغرفة .. كان منسدح وواضح انه تعبان .. وجهه اصفر وشاحب .. وجسمه هزيل .. شكله يكسر الخاطر


راكان بهدوء: ابراهيم


كان مفتح عيونه .. لكن شكله دايخ و فاقد الوعي .. مادري اذا منتبه لي او لا


راكان: ابراهيم .. تسمعني؟


كان غايب عن الوعي .. ويهذي بكلام غير مفهوم


راكان: ابراهيييم


ابراهيم صحى بتعب: هاا


راكان ببتسامة: الحمدلله ع السلامه ابراهيم .. ماتشوف شر ياخوي.. شلونك الحين؟


ابراهيم بهمس: بخير الحمدلله .. انت شلونك؟ .. قالولي انك تبرعت لي بدم كثير .. ليش تخاطر علشاني ؟


راكان: عادي يا اخوي .. حنا اخوان .. اذا ماوقفنا مع بعض وقت الحاجة متى نوقف ؟ .. وقت المصالح !


ابراهيم بتنهيده: آخ بس ياليتني تعرفت عليك من زمان .. ونعم الصديق انت يا راكان .. قهر ماتعرفت عليك الا متأخر .. وانا بهالحالة



راكان ببتسامة: ياذكي لو انك مو بهالحاله وظروفك زينه كان ماتعرفنا على بعض


ابراهيم: صادق والله .. بس يعني قهر اشوفك تعطيني وتساعدني وتوقف معاي وانا ما اسويلك شي .. دايم تساعدني بدون مقابل


راكان: ههههه ماعليك اصبر بس .. بيجي يوم واحتاجك والله ماخليك ترتاح ولا دقيقه


ابراهيم: ههههههههه بعدي والله


راكان: المهم .. الدكتور يقول انه عطاك ادويه .. وينها ؟


ابراهيم: اييه نسيتها بالشقة


راكان: شفت انك مهمل ؟


ابراهيم ببتسامة: ياخي انت حريص بزيادة وتكبر الموضوع .. كله فقر دم


راكان: هذا وهو فقر دم بس شوف وش صار لك .. وجهك اصفر وشاحب تقل طالع من القبر


ابراهيم: بسم الله علي وش ذا التشبيه ؟


راكان بضحكه: ونحيف مره ماباقي الا نلفك بشاش ابيض وتطلع مومياء


ضحكت وابراهيم طق كتفي بقوه


ابراهيم بخوف: وجع بسم الله علي .. عليك تشبيهات ياخي


راكان ببتسامة: هههههه وليته يأثر فيك وتحس شوي .. ابراهيم صدق انت مهمل نفسك بزيادة


ابراهيم ببتسامة: خلاص طيب .. اوعدك اني اهتم بنفسي اكثر .. أي اوامر ثانيه عمي ؟؟؟


راكان: حرام عليك كبرتني .. كان قلت جدي ارحم شوي


ومادريت الا وانا طاير من السرير وطايح على الارض


ابراهيم: ههههههههه تستاهل على خفة دمك اللي مادري وش تبي .. وبعدين فيه مليون كرسي مالقيت تقعد الا جنبي .. ابي انسدح اتمدد عجزت


راكان بصراخ: آآآآآي الله ياخذك


دخل علينا الدكتور: لو سمحتوا هدووء ممنوع ازعاج المرضى


ابراهيم: اييه يادكتور جابك الله تكفى خذه معك فكني منه


قمت بقهر: تبي تفتك مني هاه؟ .. انا اورييييك


الدكتور: لو سمحت تفضل برا خل المريض يرتاح


ناظرت ابراهيم لقيته مبتسم ويطلع لسانه .. هين انا اوريه


طلعت من الغرفة ومن المستشفى بكبره .. وركبت بسيارتي ومشيت


وانا في الطريق دق علي ابراهيم


انا اسوي روحي زعلان: نعم ؟؟


ابراهيم: السلام عليكم


راكان: وعليكم السلام .. من الحين اقولك لا تحاول تراضيني


ابراهيم بضحكه: ياخي خلاااص وهذي بوسه على خشمك


راكان: و وش تبي ؟؟


ابراهيم: راكان ممكن خدمه بسييييييييييييطه


راكان: ولك عين بعد ؟


ابراهيم: اوهوو خلاص مو قلنا تراضينا ؟


راكان:لا والله من قال ؟ .. انا عن نفسي ماقلت


ابراهيم: خلاص طيب سامحني يالغالي


راكان باستهبال: ايوه وبعد؟


ابراهيم: انا آســـف


راكان بضحكه: ايه كذا خلك سنع


ابراهيم: انطم قاعد تذلني ؟


راكان: هههههه لا .. أي هلا وش تبي آمر ؟


ابراهيم: بعدي والله .. راكان اذا ماعليك امر ابغاك تجيب لي غرض نسيته بالشقة


راكان: انشالله .. وش هو الغرض ؟


ابراهيم: دفتر كبير لونه رمادي مزخرف بأسود


راكان باستغراب: دفتر ؟ .. اشتر لك دفتر ثاني غيره


ابراهيم: لا ابيه هو .. وبليز لا تفتحه.. امانه لا تفتحه هاه


راكان باستغراب: اوكي


ابراهيم: الشقة بمنطقة .................


ووصف لي الشقة .. ورحت لها واول مادخلت العمارة


انصدمت .. صغيرة مره وقديمه وبعض من جدارها مهدم وعلى وشك يطيح


استغربت كيف ابراهيم كان عايش فيها ؟!! .. الحمدلله انه رجع لي


دقيت الباب على الشقة اللي قالها لي ابراهيم


فتح لي واحد هندي .. وناظرني من فوق لتحت .. كنه يقول وش جابه ذا هنا ؟؟


الهندي: نعم ؟


راكان: ابي الاغراض حقت ابراهيم


الهندي: ابراهيم ؟ .. فين هذا روح ؟


راكان: هو عندي الحين .. روح جيب اغراضه


ودخل يجيب الاغراض .. وتأخر شكله سحب علي


دخلت للشقة بشوف ليش تأخر .. والتفتت للصالة لقيت واحد منبطح وكرشته مترين قدام .. وشكله مقرف


اكيد هذا بهمنير اللي كلمني عنه ابراهيم .. التفت لي باستغراب وخوف


لهالدرجه شكلي غريب ؟؟ .. او انهم اول مره يشوفون واحد كشخه


جلست افكر ..الحين انا كاشخ وشكلي ينفع ضابط ..جت ببالي فكرة حلوة .. قلت خل العب عليه


ناظرته باحتقار: انت بهمنير


بهمنير بخوف: ايوا بابا


راكان: تفضل معاي مركز الشرطة


بهمنير بخوف: شنو شرطه !! .. ليش انا شنو يسوي بابا ؟!


راكان ماسك ضحكته: تفضل معاي المركز وتعرف وش انت مسوي


بهمنير بترجي: لا بابا انا مسكين .. انا مافي سوي شي


متت ضحك عليه وهو خايف ويترجاني وشوي ويبوس رجلي .. فكرت بشي قوي يخليني انتقم منه


راكان: اقوول بلا كلام فاضي .. انت مطلوب بمركز الشرطة


بهمنير: ليش انا شنو يسوي


راكان بعصبيه: جاني بلاغ عن تمردك وتسلطك على العمال .. انت وش شايف نفسك هاه .. ماخذ راحتك وتتآمر على هالعمال على كيفك على بالك مافي قانون يمنعك ؟؟


بهمنير بخوف: خلاص بابا انا واجد سوري .. انا مافي سوي سمسم كذا مره ثاني


راكان بعصبيه: حلوه ذي سوري .. قوم معاي للمركز الشرطة يالله .. بنحطك بالسجن لين تتأدب يالكلب


بهمنير بخوف: سجن ! .. لا خلاص بابا انا مايبغى سجن .. انا مسكين انا في اولاد كتير بليز انا مايبغى سجن


ضحكت عليه شوي ويصيح .. طلع على حقيقته هالرخمه


راكان باحتقار: اسمعني .. انا ماراح ادخلك السجن بس بشرط .. تطلع من الشقة الحين والعماره بكبرها .. ولا اشوفك جاي لهالشقة مره ثانيه .. وان شفتك جاي لهالحارة بس قطعت رجولك سامع ؟؟؟


بهمنير بحزن: بابا انا وين روح .. وين في سكن انا ؟؟ وين في نوم انا ؟؟


صرخت عليه: مو شغلي .. يلا قوم ضف اغراضك واطلع


قام بسرعه وبخوف .. وراح يلم اغراضه .. وانا ناظره مبسوط اني قهرته احسن يستاهل > السالفة حقيقية


شال اغراضه كلها ويوم جا يطلع مسكته مع ملابسه


راكان بتهديد: ان شفتك مره ثانيه جاي وتوطوط بهالحارة قطعت رجولك قطع وبالسجن على طول.. لا تحسب اني ما ادري انا مراقب هالحارة زين .. والحين يلا انقلع ولا اشوفك مره ثانيه .. سااااااااامع ؟؟؟؟


بهمنير بخوف: انشالله بابا معلوم والله معلوم


دفيته : يلا انقلع برا ... "وطلع"


ابتسمت بانتصار .. والهندي الثاني يناظرني بخوف


راكان: اسمع .. انت عندك جوال ؟


الهندي: يس بابا


راكان: سجل رقمي عندك .. واذا رجع بهمنير للشقة علمني ولا تخاف .. وانا اتصرف معه الكلب


الهندي: انشالله بابا .. هذا بهمنير واجد مو زين


راكان ابتسم: طيب سجل رقمي عندك *********** .. وش اسمك انت ؟


الهندي "بعد ماسجل الرقم" : يعقوب


راكان: يعقوب .. روح جيب اغراض ابراهيم


وراح جاب الاغراض وعطاني اياه .. كيس فيه ادويه وكيس فيه ملابس شوي ومعاهم الدفتر .. اخذت الاغراض وطلعت


اول ماركبت السيارة تذكرت الدفتر .. وش ممكن يكون كاتب فيه ؟؟ .. افتحه ولا لا ؟؟


كنت بفتحه لكن منعت نفسي .. ابراهيم امنّي على هذا الشي .. وماراح اخون الامانه


بس ياناس فيني فضوول اعرف .. تعوذت من ابليس وحطيت الدفتر بالدرج


دق علي ابراهيم: هلا راكان


راكان ببتسامة: هلا ابراهيم .. تراني جبت الدفتر وهو معي الحين


ابراهيم: الله يجزاك خير .. بس طلب ثاني ممكن ؟


راكان ببتسامة: من عيوني آمر بس ؟


ابراهيم ببتسامة: تسلم عيونك .. اذا ماعليك كلافه جيب لي شي آكله .. ترا اكل المستشفى يجيب المرض


راكان: ههههه أي والله اكلهم ماسخ لا طعم لا لون لا ريحه لا شي .. باجيب لك خلاص .. بس مادري هم يرضون ولا لا


ابراهيم: لا يرضون انا سألتهم


راكان: اوكي خلاص


ابراهيم بامتنان: مشكور تعبتك معي كثير اليوم


راكان ببتسامة: تعبك راحة


وسكرت منه ببتسامة.. ورحت اجيب اللي طلبه مني .. احب اخدمه وافرحه وازرع الابتسامة على وجهه .. كلما اتذكر الاجر اللي بيجيني كلما احسنت له .. افرح لا شعورياً .

@@@@@@@@@@@@@@@@@@@@@@@@@
انتهى الجزء

ايش رايكم بتصرف راكان مع بهمنير ؟


و وش سالفة الدفتر ؟؟


وليش ابراهيم مايبغى راكان يشوفه ؟



بسم الله الرحمن الرحيم


الجزء التاسع


(راكان)


بعد مرور يومين .. الساعه 4 عصراً


اليوم كان موعد خروج ابراهيم من المستشفى


كنت جالس اجمع اغراض ابراهيم واحطها في كيس .. والدكتور جالس يكشف عليه


الدكتور يكلم ابراهيم: لا اوصيك انتظم على الأدوية .. ترى المره الاولى اهملتها عشان كذا تعبت


راكان: ماعليك انا بخليه ياخذ الأدوية غصب


الدكتور ببتسامة: و كل أكل صحي .. عشان فقر الدم


راكان: ماعليك ان ما اكل زين والله لا اوريك فيه


ابراهيم يناظرني بقهر


الدكتور يكلمني ببتسامة: حتى انت كل اكل صحي عشان تعوض الدم اللي فقدته


ابراهيم بضحكه: ههههه حتى انت يعني مب بس انا


راكان: انا على الاقل اهتم بنفسي .. العيب على البزارين


ابراهيم يرمي المخده علي : انا بزر يالثور


راكان ببتسامة: المهم ماعلينا .. يلا اخلص بنطلع الحين


ابراهيم: طيب تعال ساعدني اقوم


راكان: طيب


وساعدته ورحنا نخلص اجرائات الخروج .. وركبنا السيارة


ابراهيم: راكان وين الدفتر ؟


راكان: هذا هو بالدرج اللي قدامك


ابراهيم فتح الدرج واخذه .. حسيت من تصرفاته كأنه حريص اني ماشوف الدفتر ولا اقراه .. استغربت وش ممكن يكون كاتب فيه؟


طنشت وحركت السيارة .. ووصلنا للاستراحة


اول ماوصلنا نزل ابراهيم بسرعه وهو فرحان


راكان ببتسامة: تعال وين يالمطفوق؟ .. شيل اغراضك اول


ابراهيم بفرحه: الله وناااسه ياخي اشتقت للاستراحة


قلت وانا انزل الاغراض وادخلها الاستراحة: تراك ما فارقتها الا يومين


ابراهيم: هههه شسوي ياخي المستشفى كئيب .. فرحان اني جيت هنا


راكان: دوم الفرحة انشالله


ابراهيم بسعاده: تدوم ايامك

@@@@@@@@@@@@@@@@@@@@@@@@@@@@@@@@@@@

(ابراهيم)


اول ماجيت انطلقت للاسطبل .. من زماان عن الخيول اشتقت له


اخذت خيل وركبته: راكاااان اركب لك خيل والحقني


راكان: وش ناوي عليه ؟؟


ابراهيم ببتسامة: الحقني وتشوف


راكان اخذ خيل وركبه .. مشيت معه وهو يلحقني لين طلعنا للشارع


راكان ببتسامة: نمشي بالخيول بالشارع؟؟ .. من جدك؟؟


ابراهيم ببتسامة: تعال معي بوريك شي


مشينا انا وياه بالشارع .. وبما ان المنطقة اللي فيها استراحة راكان منطقة مخصصة للاستراحات .. وغالبا المناطق اللي زي كذا تكون خارج المدينة .. واغلبها مناطق برية وسكانها قليل


مشينا انا وياه لين طلعنا عن خط الشارع .. ووصلنا صحراء كبيرة .. مشينا بالخيول لين رقينا تل .. ولما نزلنا اندهشت انا وراكان


الوقت كان على وشك الغروب .. والمنظر جميل .. صحراء كبيرة تغطيها الرمال الذهبية .. والسماء حمراء والشمس تغرب على الجبال .. والمكان هدوء



راكان بدهشه: ياخي المنظر جميييل .. كيف لقيته ؟


ابراهيم ببتسامة: كنت عارف ان الغروب في الصحراء منظر جميل جدا


راكان ببتسامة: أي والله .. سبحان الله



ابراهيم: منظر يخليك تتفكر في خلق الخالق ويزيد إيمانك


راكان: صادق والله ..تصدق ابراهيم .. كنت اقول منظر البحر وقت الغروب احلى منظر .. لكن طلع الغروب في الصحراء اجمل بكثير


ابراهيم ببتسامة: خلاص نروح يوم من الايام انا وياك للبحر ونقارن بينهم


راكان: أي والله فكرة حلوة .. "بضحكه"ولا تصدق .. لا تزوجت اروح مع زوجتي وقت الغروب يكون احسن لا وبعد بيكون جو رومنسي .. اما جو رومنسي و2 شباب ماينفع ابد


ابراهيم: أي والله هههههههههههه وش ابي بك انا .. اروح مع زوجتي احسن


راكان نزل من خيله


ابراهيم: على وين ؟


راكان ببتسامة: ياخي نفسي ارررركض لين اتعب


نزلت من خيلي: يلا انا معك


وركضنا لين قلنا بس .. ولعبنا .. وضحكنا .. وانبسطنا .. وكان يوم جميل


راكان هذا اختصرة بكلمة وحده {سعادة ♥} .


راكان بتعب: اوف تعبت خلاص


ابراهيم: أي والله تعب .. بس فله


راكان ببتسامة: من جد


وسكتنا واحنا نتنفس بتعب


راكان ببتسامة: ابراهيم شوف صوتي يطلع صدى "وصرخ" آآآآآآآآآآآآآآآآآآآآآآآآآآآآ


ابراهيم: هههههههههه اسكت لا يسمعك احد يقول وش فيه ذا


راكان: ههههههه ماعليك شوف بس "وصرخ" احببببببببببببكك ابراااهيييييييييييم


ابراهيم بفرح: ياحبي لك بس "وصرخت" احببببببببببككك راكااااااااااااااان


راكان: ههههههههههههههههههه صدق مجانين


ابراهيم: هههههههههههههههه تكلم عن نفسك انا ماني مجنون


راكان بضحكه: لا مجنون غصب


ابراهيم: لا انت المجنون


راكان: لا مجنون يعني مجنون "وصرخ" ابراااهيييييييييييم يا مجنوووون


ابراهيم: ههههه انثبر يالخايس "وصرخت" راكااااان مجنوووووووووووون


وعصب راكان وبدا يسب بصوت عالي وصراخ


ابراهيم: هههههههههه راكان الله يفشلك انا بقوم خلاص


راكان بضحكه: اصبر لا تخليني ههههههههههههههه احس كل من مر قال ذولا مهابيل


ابراهيم: هههههههههههههه كله منك


وركبنا خيولنا ومشينا لان المكان بدا يظلم .. ووصلنا للاستراحة


حطينا الخيول ورحنا نصلي المغرب


ويوم رجعنا رحت فرشت على العشب وحطيت القهوة والشاي والمكسرات والشوكلاطات والحلويات وشبيت الضو وجلسنا انا وراكان حولها


كان الجو بارد وحلو .. والجلسة رهيبة خصوصا مع ريحة الحطب والقهوة .. ومنظر العشب والورد في الليل .. وصوت صرصور الليل > هالصوت عشق ♥


راكان وهو يتقهوى: ابراهيم قبل شوي كلموني اصدقائي .. اللي كلمتك عنهم قبل مده تتذكر ؟


ابراهيم: ايه وش فيهم ؟


راكان: ايه قالوا بيجون زيارة لي


ابراهيم: اها اوكي الله يحييهم


وما جلسنا عشر دقايق الا رن الجرس



وتو راكان بيقوم يفتح الا يدخل راشد: اقعد اقعد بس مايحتاج


ودخلوا وراه الشله : خالد . طلال . عبدالعزيز


راكان باستغراب: انتم شلون دخلتوا ؟


عبدالعزيز: من تحت الباب


راكان ببتسامة: لا جد عاد ؟


راشد : انت الله يهديك مخلي الباب مفتوح "وسلم عليه" هلا والله شخبارك


راكان: هلا فيك "وسلم على كل واحد"


عبدالعزيز ببتسامة: ماعرفتنا على الاخ "وكان يأشر علي"


راكان: هذا خويي ابراهيم


عبدالعزيز يسلم علي: هلااااا والله خشمك يالذيب


ابراهيم بضحكة: هلا فيك


وسلمت عليهم كلهم .. عبدالعزيز كان معروف بسخريته وحبه للاستهزاء وكان خفيف دم بس احيانا يزودها شويتين


وخالد تقريبا نفس عبدالعزيز بس اخف منه شوي .. وكان سمين


وراشد يعني عادي بس حبوب ويحب المغازل وعليه حركات مش ولا بد


اما طلال ف كان بريء وحبوب وخفيف دم وهو اكثر واحد حبيته وهضمته من بينهم


والشي المشترك بينهم انهم فله ويضحكون وجريئين وما يهمهم شي .. وطبعا كلهم اعمارهم 20


وجلسنا على شكل دائرة .. وبعد السؤال عن الاخبار والاحوال


عبدالعزيز: شباب نلعب بالوت ؟


راشد: لا انا اقول كورة احسن


عبدالعزيز: لا كورة انا مالي خلق وبعد لانه ....


طلال بمقاطعه: خلاص كورة كورة احسن


عبدالعزيز: ممكن بعد اذنك تنطم لين اخلص كلامي؟


طلال بسخريه: كمل كمل كلامك يا هتلر


عبدالعزيز باستغراب: وش دخل هتلر ؟؟


طلال: مادري بس حسيته فاهم


ابراهيم: هههههههههه


عبدالعزيز ببتسامة: اقول بس انثبروا وخلونا نلعب .. يلا راكان قم جب البالوت


راكان: بالوت طل ماعندي الا اونو


خالد: اونو يالبزر؟


راكان: هههه والله هذا اللي عندي


وراح راكان يجيب الاوراق


عبدالعزيز: انا اللي بوزع


خالد: انثبر انت اللي موزع آخر مره


عبدالعزيز بعصبيه: انا انثبر ياللي ماتستحي


خالد بعصبيه: خليت الحيا لك


ابراهيم: انتم ماتقعدون دقيقة وحده بدون ماتتهاوشون


طلال ببتسامة: عادي لاننا نحب بعض


عبدالعزيز بضحكه: طبعا اجل تبينا نضم بعض ونقول ياقلبي وياعمري ومادري ايش .. حنا مايبين حبنا لبعض الاا اذا تهاوشنا


خالد: الصداقة بالمواقف والفعايل موب بالاقوال


عبدالعزيز يخبط ظهر خالد بقوه: درر درر يا خالد ماشالله عليك


خالد: آخ ياظهري انت ماتتعامل الا بالضرب


عبدالعزيز: لا بالقسمة ههههههههههههه


جا راكان: ها ها ها ها ها ها نضحك؟


الكل: هههههههههههههههههههههههههههههههه


عبدالعزيز ببتسامه: ماعليه مسموح يالغالي


راكان بضحكه: المهم وزعوا الاوراق


انقسمنا 3 فرق انا وراكان . وعبدالعزيز وخالد . وطلال وراشد


ووزعنا الاوراق وبدينا اللعب


خالد يغش ويحط 3 اوراق مع بعض


ناظرته بنص عين: تحسبني ما شفتك شيل الاوراق بسرعه لا افركها بوجهك الحين


خالد شال الاوراق وهو يضحك


خالد يناظر اوراقي بنذاله: ابراهيم معه 4 حمراء و2 زرقاء وسحب اربع الوان و .............


سحبت اورقي عنه: انططططططم يالنذل


خالد: انا نذل يالباكستاني ؟؟


ابراهيم: باكستاني جابته امك


خالد بعصبيه: لا الحلو قام يغلط على امي


ابراهيم بسخريه: الله واكبر !


طلال: اذن ؟


راكان بعصبيه: خلاااااص انت وياه كلكم باكستانيين خلاص اهجدوا


ابراهيم وخالد بعصبيه: منهو الباكستاني ؟


راكان بخوف: هاه ! .. ايه انا


الكل: ههههههههههههههههههههههههههههههههه


وكملنا لعب وكانوا خالد وعبدالعزيز كل شوي يفوزون


راشد بعصبيه: اهب عليكم حظ والله اني شاك انكم تغشون


راكان: أي والله شكلهم يغشون


عبدالعزيز بغرور: وانتوا أي واحد قوي وكل شوي يفوز عليكم ويهزمكم حطيتوه غشاش؟


خالد يصف معه: ماعليك منهم شكلهم منقهرين


راكان: لا والله !


ابراهيم: خلاص يلا نلعب مره ثانيه


وعدنا اللعبه من جديد


عبدالعزيز يأشر على التلفزيون بصراخ: شبااااب شوفوا هالبنت صااارووخ


التفتنا كلنا .. وعبدالعزيز طلع ورقه من تحته ورماها بحضن خالد بسرعه


طلال: هذي صاروخ؟ .. مالت على ذوقك


عبدالعزيز بفشله: ليش مو حلوه ؟


راكان: لا عجوز


ابراهيم بشك: عبدالعزيز قم شوي


عبدالعزيز: ليه ؟


عصبت ورميت الاوراق: قم قم بشوف وش تحتك يالغشاش


عبدالعزيز بخوف: هاه لا ليش اقوم مانيب قايم


وتعاونا عليه انا وراكان لين سحبناه وشفنا نص الاوراق تحته


راكان بصدمه: هئئئئئ يالغشاشين


طلال ببتسامة: وانا اشوووف خالد ساكت ويضحك طلع خبيث


ابراهيم بضحكه: انا من زمان شاك فيهم ياخي اشوف خالد مبسوط ويضحك طلع عبد العزيز يغششه الغشاش


راكان رمى الاوراق: مالت عليكم وعلى اللي يلعب معكم


طلال راح للمخزن وطلع عربيه حقت المعاقين


طلال ببتسامة: راكان من وين لك ذي


راكان: هذي حقتي يوم انكسرت رجلي قبل فترة


طلال: وناااسه بفحط به


ابراهيم ببتسامة: وانا بركب معك


طلال يأشر على الجيب اللي في العربية من ورا: ابراهيم انت المفروض تركب هنا بالجيب من نحفك هههههههههههههه


عبدالعزيز: أي والله ههههههع ابراهيم لا راح السوبر ماركت المفروض نركبه بالعربيه لا ونركبه بالمكان حق البزارين يدخل رجلينه فيه هههههههههههههههههه


وعاد بدت سماجتهم اللي ماتنتهي


خالد بضحكه: مو كأنه تيمون ؟؟


راشد: تيمون بس محترق ههههههههههههههههه


راكان ببتسامة: وجع انت وياه لا تتطنزون على خويي


عبدالعزيز: مالت عليك انت من حاكاك انت وفنيلتك تقول التلفزيون اول مافتح


(راكان كان لابس فنيله بيضا مخططه باسود)


راكان:من زينك شايف لبسك تقول وزار هندي


ابراهيم: ههههههههههههههههههههه


عبدالعزيز: ضحك الصرصور ضحك


ابراهيم بعصبيه: انا صروصور يالبعير


خالد بضحكه: والله نحيف واسمر ماغلط عبدالعزيز يوم قال صرصور هههههه


راشد: ههههههه يشبه لرابح صقر ههههههه


عبدالعزيز: هههههههههههههههه شوفوا شوفوا عصب وحمر وجهه


طلال بضحكه: لا احس ماينفع يحمر وجهه وهو اسمر بيطلع تقل كشنه


خالد: هههههههههههههه كشنه محترقه ههههههه


عبدالعزيز بضحكه: ابراهيم نحيف والشعر كشه بالله مو كأنه مكنسه ؟؟


خالد وطلال وراشد: ههههههههههههههههههه أي والله جبتها


خالد: التشبيه أليييم ههههههههههههههه


واستمرت الطنازه والسخريه ساعة تقريبا .. وانا اسمعهم واضحك ماعندي مشكلة


خالد: شباب وجهه كأنه ركبة افريقي ههههههههههههه


طلال: يرحم امكم خلاااص هههههههههههههههه


عبدالعزيز بضحكه: ههههه خالد بالله مو كأنه قرد ؟؟


خالد: هههههههههههههههههههههه والله تخيلت شكله بحديقة الحيوانات مع القرود ههههههههههه


عبدالعزيز: والله كان مانفرق بينهم ههههههههههه


وبدا طلال يقلد القرود واصواتهم والشباب يضحكون .. وبعد ماسكتوا شوي


عبدالعزيز قرب وحط يده على كتفي: ابراهيم لا تزعل ترانا نحب نطقطق ونستهبل ..


حتى احيانا اذا مالقينا احد نتطنز عليه نتطنز على بعضنا .. يعني شوف راشد مثلا شوف حواجبه متصلة ببعض مو كأنها طريق الرياض للخرج؟


راشد بضحكه: من زينك انت وعيونك الكبار يالضفدع


عبدالعزيز يكمل بضحك: طيب شوف الدب خالد مو كأنه كيس طحين؟


خالد بعصبيه: انا كيس طحين ياكيس الزبالة


عبدالعزيز: ههههههه ماعلينا طيب شوف راكان خشمه كأنه قسام كهرب


راكان بضحكه: اقول بس انت وخشمك تقل شراع سفينه بنص وجهك


الكل: هههههههههههههههههههههههههههههههههههه


عبدالعزيز: انطم انت وشعرك تقل شعر تيس


ابراهيم: شوفوا من يتكلم بس المقرع هو راسه تقول قالبين عليه طفاية دخان


راكان: ههههههههه طارت الجبهة طارت


عبدالعزيز بضحكه: اصلا ادري غيرانين من شعري لانه ناعم سنسبيل


ابراهيم بضحكه: سنسبيل من وين جبتها هذي هههههه


عبدالعزيز بترقيع: سنسبيل هذا كريم للشعر كانت امي تحطه لي يومني صغير عشان كذا طلع شعري ناعم


خالد بنص عين: ايا النصاب تتذكر امك يوم كانت تروشك بشامبو قمل


الكل: هههههههههههههههههههههههههه


راكان: ههههههههههههههه اما عاد شامبو قمل يا راشد


عبدالعزيز: لا هو صادق ههههههههههه .. اذكر امي كانت تروشني بشامبو قمل ويطلع من شعري قمل ودود ونمل وحشرااات .. يا حياة الشقا هههههه


ابراهيم: ههههههههههههههه الله يقرفك


طلال: هذا عشه مو شعر ههههههههههههههه


عبدالعزيز بضحكه: هههههههههههههه أي والله .. حتى مره امي حطت على شعري قاز وانا فرحان مادري على ايش ورحت لعبت بالطراطيع لين بغى يولع شعري بس الحمدلله ماصار شي هههههه .. "بتنهيده" كانت طفوله قاسيه جدا


طلال ببتسامة: عاد انا وش اقول عن نفسي يوم كان اخوي الكبير يضحك علي ويقولي قوم جيب لي ماء ويقول يلا نشوف مين اسرع انت ولا الصاروخ؟ .. وانا كنت اشد حيلي وارررركض مالت علي


راشد: ههههههههه وانا مره كنت العب انا وبزارين خالاتي قمت خشيتهم بمكان الجني الازرق مايعرفه ورحت لخالاتي وانا اركض وصرخت البزارين طاحوا بالخزان .. يا اني اكلت تصفيق ذاك اليوم لين قلت بس .. وخالتي حامل وبغت تصقط .. وامي بغت تنط بالخزان من الروعه هههههههههههههه


الكل: ههههههههههههههه


عبدالعزيز بضحكه: كلنا عشنا طفولة قاسيه الا راكان التسلب مطنوخ من يومه صغير


راكان: هههههههه وش اللي قاهركم طيب؟


خالد بقهر: ايه كانت امه مدلعته مالت عليه


طلال: تتذكرون يوم كنا باولى متوسط يوم راكان طاح بالمدرسة وانشق راسه ويوم جا من بكرا جابت له امه جوال آخر موديل وبلايستيشن 2 اللي كنا نحلم فيه يومنا صغار


راشد: ايه ههههههه الحيوان كان مدلع انا يومني صغير كنت لا صقعت بالجدار وانشق راسي تجي امي تسكتني وتضرب الجدار عشان اسكت ههههههههههه .. وهو التسلب يجيبون له جوال والله قهر


عبدالعزيز: اتذكر يوم نجحنا من سادس جاب له ابوه دباب كبير وامه سوت له حفله .. وانا ابوي جاب لي المسطرة اللي فيها موية ونجوم بس وطرت من الفرحة هههههههههه


راكان: هههههههه ايه ياحبيبي الناس مقامات


عبدالعزيز بضحكه: بطلب تعويض من امي على الاشياء اللي حرمتني منها وانا صغير


خالد ببتسامة: يالله اهم شي الحب والحنان ولا الاشياء الثانيه نصبر عليها بعدين


ابراهيم: عن اذنكم شباب بروح شوي وارجع


عبدالعزيز: اذنك معاك


(راكان)


انا من زمان كنت ملاحظ ان ابراهيم متضايق من السالفة


راكان: شباب خلاص لا تجيبون طاري الام ولا تسولفون عنها


راشد باستغراب: ليش؟


راكان: لان اللي فاقد امه اكيد بيحزن


عبدالعزيز باستغراب: مين فينا فاقد امه ؟


راكان: ابراهيم


طلال بصدمه: ابراهيم امه متوفيه ؟!


راكان بحزن: أيه الله يرحمها


خالد: لاحول ولا قوة الا بالله "وقام" كسر خاطري بروح اعزيه


راكان: اقعد يالغبي الرجال ماتت امه من زمان وانت توك تعزيه؟ .. اقعد لا تفضحنا


خالد: والله؟ "وقعد"


راكان: أي والله .. ماتت امه من زمان وهو صغير


عبدالعزيز: بس ماشوف انه متضايق ولا حزين بلعكس مبسوط ويضحك معنا


راكان: هو يضحك لانه مايبي يبين لكم هالشي .. ولا هو يحترق من الداخل


طلال: ليش زيت مكينه هو ؟؟؟


راكان ببتسامة: ماش ياخي الكلام مع جدران ماينفع


راشد: انا اشهد هههههههههههه


راكان: خلاص اسكتوا هذا هو جا


وجا ابراهيم وجلس معنا .. وكملنا الجلسة سوالف وضحك وهبال وفله .. وابراهيم اندمج مع الشباب وحبهم كثير وانبسط معهم


وماطلعوا الشباب من عندي الا الساعة 2.. وكنت مبسوط لان ابراهيم نفسيته تغيرت شوي وصار مبسوط وبس يضحك .. وتحسنت نفسيته كثير .


( الأحداث بدت تهدأ .. وهموم ابراهيم تقريبا انزاحت .. لكن في هم ماراح يتخلص منه الا اذا خلصت الرواية )


@@@@@@@@@@@@@@@@@@@@@@@@@@@@@@@@@

نهاية الجزء التاسع



بسم الله الرحمن الرحيم

الجزء العاشر

(راكان)


مرت الأيام تلو الأيام


تغيرت نفسية ابراهيم كثير .. صار غييير تماما عن أول .. وينه ووين ابراهيم القديم .. أول كان بس حزين ودايما يبكي .. الحين مبسوط دايم ينكت ويضحك


وشعوره بالنقص زال .. صار يحس انه شاب عادي حاله حال أي شاب بعمره .. ماعنده هموم واوجاع تكبره عن عمره الحقيقي


وتعلقنا انا وياه ببعض كثير .. كنت اقول ماراح يفرقنا الا الموت ....


لين جا ذاك اليوم الموعود


كنت جالس بالمطبخ اسوي عصير .. دخل علي ابراهيم وهو مبتسم


ابراهيم: غرييبه راكان داخل المطبخ؟ وش عندك


راكان ببتسامة: قلت باسوي عصير مافيها شي .. وتعال اسمع


ابراهيم: هاه ؟


راكان: وجهك موب عاجبني .. اكلت دواك؟


ابراهيم يضرب راسه بيده: اوووه صح نسيت .. بروح اخذه


راكان: تعااال تعال .. تغديت اليوم اكلت شي ؟؟


ابراهيم: لا


راكان: ولا يكون بتاكل الدواء على معده فاضيه ؟


ابراهيم بترقيع: آآآ لا اييه الله يهديك كنت بقولك اني باكل قبل بس ماعطيتني فرصة


راكان ببتسامة: طيب تعال معي نسوي العصير


ابراهيم: بأي نكهة ؟


راكان: كوكتيل


وراح ابراهيم يقطع المانجا .. وانا قطعت الفراولة والموز والبرتقال وحطيناه بالخلاط ..

وخلصنا وحطيناه بكاسات طلع يهبل طبقات وقطعنا فراولة ومنجا داخل الكاس .. صار سلطة فواكة مو بس عصير


ابراهيم وهو يذوقه: ممم لذيييذ


راكان بفخر: اكييد دام الشيف راكان مسويه


ابراهيم ببتسامة: لا تنكر اني مساعدك يالجحود


راكان بضحكه: هههه وانت بعد


قطع علينا كلامنا صوت الجرس


ابراهيم: ياليييل من اللي جاينا ذا الوقت


راكان: اللي يسمعك يقول بنص الليل .. ترانا بالمغرب


ابراهيم: ياليييل طيب ماشربت العصير


راكان بضحكه: الحين من كبره كله كاس صغير زطه وانت تمشي


وشرب ابراهيم العصير دفعه وحده .. وحطه على الطاولة وراح يفتح


توجه للباب وفتحه بسرعه بدون لا يقول مين


دخل رجال بسرعه وعطى ابراهيم كف قوي لدرجة طلع له صدى بالمكان .. وشال ابراهيم من ملابسه ورماه على الارض حسيت ان عظامه كلها تكسرت من الرميه


قمت بخوف اشوف ابراهيم وانا منصدم من هو ذا الرجال مع اني حاس اني شايفه من قبل


ابراهيم بألم وصدمه: بسام !!


بسام وعيونه تطلع منها شرار من العصبيه والحقد: ايه بسام يالكلب .. انا قايل اني بطلعك بطلعك لو من تحت الأرض


راكان شهق: انت وش تبي يالنذل ؟!!!


بسام : انطم انطم ماكلمتك "والتفتت لابراهيم" .. انت يالحمار مالك الا بيت ابوك سامع ؟؟ .. تحسب انك بتطلع من بيت ابوك ؟؟ .. تحسب انك بتنحاش ؟؟

.. لا ياحبيبي .. بسام وراك وحارق دماك وين ماتروح يلقاك


ابراهيم بصوت على وشك البكاء: الله يرحم والديك فكني تكفى انا وش سويت لك؟


بسام يأِشر على راسه: كيفي مزااااج .. "ورفع اصبعه بتهديد" اسمعني .. لك يومين بس يومين "ويأشر باصبعه 2" سامع يومين بس والقاك مجهز اغراضك وقشّك..

مع اني ادري ماعندك اغراض من عرفتك وانت حافي منتف .. ولا تحاول تنحاش لاني مطلعك مطلعك لو تروح للمريخ


ابراهيم ببكاء: ما ابي ارجع معك ما ابي .. ياخي انا وابوي نتفاهم انت وش دخلك؟


بسام بصراخ: لا ياحبيبي تروح معي غصب ورجلك فوق رقبتك .. انت تدري ابوك وش قال لي؟ قالي اسحبه مع شعره وجيبه عندي للبيت ..

لكن احمد ربك انا ع الاقل رحمتك وعطيتك فرصة يومين



ابراهيم بقهر: وابوي لو يقولك طب بالنار تطب ؟؟؟


بسام: والله انا انفذ اوامر عمي ابو فهد هو اللي بينفعني بخيره ولا انت واشكالك ماراح ينفعوني > تفكير مريض


ابراهيم بقهر: ياخي انت ماتخاف ربك ؟؟ .. تطيع الناس بمعصية الله ؟ .. تظلم الناس عشان فلوس ؟؟ .. تبيع دينك كله بغرض من الدنيا قليل ؟


بسام بعصبيه: اقول انطم تراي عطيتك وجه .. بتسكت وتروح تضف قشك برضاك ولا اسحبك من شعرك واوديك عند ابوك الحين؟ .. "بسخريه" وفرصة الحين دامه معصب اخليه يجلدك ويعذبك واستمتع


ابراهيم بضعف: خلاص باجي بعد يومين .. توكل الحين


بسام ببتسامة سخرية: والله يا ان ابوك متوعد فيك .. متى بس يجي بعد بكرا عشان اشوف ابوك وهو يجلدك ويعذبك ويهينك مثل الكلب قدامي .. اقول الله يرحمك مقدماً


ومشى وتوجه للباب وهو بطريقه شاف الورد اللي عند المدخل


بسام بحتقار: بعد حاطين ورد انتم ووجيهكم "وشال الورد وقطعه ودف القزاز اللي كان فيه الورد برجله وكسره .. وطلع"


سكتت بصدمه ماني مستوعب اللي شفته قدامي قبل شوي .. انا بحلم ولا بعلم ؟!!


معقوله ابراهيم يتعرض لكل هالعنف والقسوة والإهانة .. وكل هذا من بسام بس كيف عاد ابوه ؟!! .. هذولا قلوبهم صخر ؟؟ .. مايحسون؟؟


كيف يعاملون يتيم هالمعاملة القاسية .. كيف هان عليهم هالشي ؟


رحت لابراهيم اللي كان يبكي بصمت .. وكان يغطي وجهه عني


شلته لانه كان طايح وسندت ظهره على صدري


راكان: ورني اشوف ظهرك


شفت ظهره مزرق لانه طاح عليه من رمية بسام الكلب .. وخده محمر من الكف .. حسبي الله عليه


راكان بحزن: ياعمري انت.. ابراهيم اصبر يا اخوي .. صدقني الله بيحاسبه على كل مره ظلمك فيها .. بيحاسبه على كل مره خلاك تبكي وطير النوم عنك.. ماراح يرتاح وهو ظالم صدقني .. بيجي يوم ماراح يذوق طعم النوم فيه من همه


ابراهيم بحزن: راكان.. ماني مصدق ياخي .. بعد يومين برجع لابوي .. برجع للألم والعذاب النفسي والجسدي ..برجع للذل والاهانة.. وكأني ما سويت شي


سحبته لصدري وضميته: اجر انشالله .. ابراهيم كلما حزنت وتألمت كلما زاد اجرك وتكفرت ذنوبك .. يوم من الايام راح تكتشف ان حزنك حماك من النار .. ودخلك الجنة بإذن الله


ابراهيم رصني اكثر كأنه يدور الراحة .. ودفن راسه بصدري وهو يبكي


اقشعر جسمي من حركته .. ونزلت دمعه من عيني .. مسحتها على طول عشان مايشوفها ابراهيم ويتأثر


ابراهيم: بسام يهددني .. ابوي يضربني .. اخواني يوقفون مع ابوي مكتوفين الايادي .. من يخلصني منهم ؟!! .. قسم بالله حالتي ضاقت يا راكان


راكان بحزن: بس يا ابراهيم اصبر ولك الجنة .. من زعلك بيجي احد يزعله .. من ضرك بيجي احد يضره .. من تسلط عليك الله بيسلط عليه من هو اقوى منه .. كما تدين تدان .. لاتحسب انهم بيعيشون مرتاحين .. والله مايغمض لهم جفن ولا يهنأ لهم بال وهم ظالمين .. هذا اذا ماصار شي اقوى بعد .. وبتقول راكان قال

"ابتسمت له" يلا اهدى شوي ولا تضيق خلقك .. الدنيا كلها مصاعب .. لو كانت الدنيا سهله ميسره ما كان الصبر احد ابواب الجنة .. صدقني الله ابتلاك عشان يختبر صبرك ويكفر ذنوبك .. ان الله اذا احب عبدا ابتلاه .. اذا رأيت الله يبتليك ويكثر عليك المصايب .. اعرف انك عزيز عنده ..

ما سمعت قوله تعالى(واصبر لحكم ربك فإنك بأعيننا) .. حتى الانبياء كان يبتليهم الله .. كلنا عندنا مصائب وبلوى لكن تتفاوت على قدر محبة الله .. انت يحبك الله يا ابراهيم عشان كذا ابتلاك .. وانه يبغاك تصبر وتسلك طريق الانبياء والصالحين وتقتدي بهم


ابراهيم : صادق والله "بعد عني وهو يمسح دموعه" مشكور يا راكان .. طمنت قلبي بكلامك الله يطمن قلبك .. والله ما انسى لك وقفتك هذي ومساندتك لي .. كلامك بس يجيب لي الراحة


ابتسمت: العفو .. يلا قوم غسل وجهك واهدى شوي


ابراهيم: طيب .. الله لا يسامحه خلاني ابكي كأني بنت


راكان: هههه ياخي مو عيب ان الرجال يبكي .. تصدق يا ابراهيم اكتشفت فيك شي حلو .. ماشالله عليك على كثر همومك ومشاكلك الا انك متمسك بدينك كثير .. لو شاب ثاني بعمرك كان انحرف وراح لطريق المخدرات يدور الراحة..

لو شاب غيرك كان فكر ينتحر من الهموم اللي فيه .. انت ماشالله عليك متمسك بدينك وما أثرت فيك الظروف .. وهذا دليل انك رجال وعن الف رجال بعد


ابراهيم ببتسامة: ياخي والله ماحد مصبرني على الهموم الا انت .. اتخيل اني ماشفتك ولا لقيتك كان مت من الهم .. الله يحفظك يا راكان انت نعمة لي


راكان ببتسامة: كلنا نعمة لبعضنا


ابراهيم: لا انا ماسويت لك شي.. انت دايما تعطيني بدون مقابل


راكان: الا سويت لي اشياء واشياء كثييرة بعد


ابراهيم: وش سويت لك؟


راكان:انا اقولك وش سويت لي .. اولا من الناحية الدينيه ابراهيم انت اول مادخلت حياتي وانا متغير 180 درجة للأحسن .. تصدق قبل لا اعرفك كنت بس اسمع اغاني .. مهمل صلاتي كثير ..

كنت مااصلي الا الفجر لاني اكون سهران وقتها اما باقي الصلوات انام واسحب عليها .. كنت انام النهار كله والليل سهر ولعب وطلعات .. واول ماشفتك خجلت من نفسي بصراحة ..

كنت اقول هذا يتيم ومتضايق وحزين وكله هموم ورغم هذا محافظ على صلاته ودينه .. وانا وش زيني مابي الا العافية ومو ناقصني شي ومع كذا مهمل صلاتي وديني .. اول ماشفتك تبت وقررت اني ابدا صفحة جديده

وغير كذا انت كنت تعينني على الخير يا ابراهيم .. قبل ماتجي كنت بروحي في الاستراحة ومافي احد يقومني للصلاة ويحرصني ويذكرني بها .. وجيت انت صرت تقومني بنفسك و تذكرني بالصلاة وتروح معي المسجد .. هذا ثاني شي

وثالث شي انت بنفسك بمثابة اجر وخير لي .. كلما احسنت لك كلما زاد اجري وحسناتي .. وانت عارف اجر الاحسان لليتيم والفقير .. وللناس عامة

وغير كذا في اشياء ثانيه بعد .. انت مهتم بنظافة الاستراحة والترتيب واكل الخيول وكل شي .. حتى بنفسك شفت كيف صارت الاستراحة بدونك يوم طلعت عني .. تقول ضاربها زلزال من الحوسة اللي فيها

وخامس شي انا بدونك كنت وحيد وجيت انت ومليت علي حياتي ولقيت احد اسولف معه واضحك والعب معه

شفت انك سوييت لي اشياء كثيييرة ولو اقعد اعددها من اليوم لبكرا مابخلص .. واحلى شي الراحة النفسيه اللي جتني من بعدك "ببتسامة" ها اكمل ولا خلاص؟


ابراهيم ببتسامة: لالا يكفي خلاص .. مع اني ادري ان كل اللي ذكرته مايجي ربع اللي سويته لي .. ولا يوفيك جزاك.. يلا عن اذنك بروح اصلي وانام ارتاح لي شوي


راكان ببتسامة: نوم العافيه


ابراهيم : الله يعافيك

@@@@@@@@@@@@@@@@@@@@@@@@@@

اليوم التالي

الساعة الرابعة عصرا


كنت جالس على العشب وبيدي كوب شاي .. ومعاي اللاب توب


وابراهيم من امس ماشفته .. من يوم قال بنام دخل الغرفة وماعاد طلع


وبين ما انا اتصفح تويتري وبيدي كوب الشاي الا سمعت صرخة ابراهيم


فزيت وبغى ينكب الشاي على الاب توب من الروعه


طلع ابراهيم وشكله مبهذل وفاصخ بلوزته وحاطها على كتفه ووجهه ما يبشر بالخير


ابراهيم هو يمشي نحوي بعصبيه: راااااااكاااااااااااان شوووووف الكـــــلب


راكان بعصبيه: صميت اذني وروعتني وطيرت عقلي .. وش عندك يالمجنون وش عندك ؟؟؟


ابراهيم قرب مني وهو يمدلي الجوال بقهر: شوف شوف وش مرسل لي الكلب


شفت الجوال كان مكتوب :


( باقي يوم على موعدنا .. تجهز يا حلو .. على فكرة ترا علمت ابوك بكلامك امس يوم تقولي لا تطيع ابوي وعصب وانجن .. قلتله هدي انا بتولى امره لا جا لكنه عصب وقال والله ما ارحمه ابد .. يعني الله يعينك بس تستاهل يالكلب ببرد حرتي فيك اخيرا يالحقير انت وامك الفاجرة انت ما تستاهل الا الموت مثلها

بااي برهومي

عمك وحارق دمك بسام )


ابراهيم بعصبية الدنيا كلها: شفت الحقير ؟ شفت الحيوان آآآخ بس يالقهر وصلت فيه يسب امي الكلب والله مايجي ظفرها الواطي


اما انا انجنيت مادري وش اسوي او وش اقول صدق اللي سواه بسام مو شوي واي واحد مكان ابراهيم ممكن ينجن ويفقد اعصابه


ابراهيم يضرب نفسه وشوي ويشقق ملابسه من القهر: آآخ بس يالقهر آآه وش سويت انا بدنياي عشان كل هالمصايب .. انا وش سويت له الكلب عشان كل هالحقد والكراهية كني ذابح امه وانا مادري .. راكان قلي وش اسوي قسسم تعبت .. ياااصبر الأرررررررض


وجلس على الارض وهو حاط يدينه على راسه .. جلست جنبه وحطيت يدي على كتفه


راكان: ابراهيم ماله داعي نعيد كلام امس .. وش قلت لك انا ماقلت لك اصبر ؟


راكان بقهر الدنيا كله: ياااخي صبررررررت ونفذ صبري .. الصبر له حدوود وانا تعبت خلاااص .. بسام هذا يجنن اللي مايتجنن .. بسام هذا يخلي الحليم يفقد اعصابه .. بسام هذا يحرك الصخر بافعاله


وقام بسرعه وتوجه للمطبخ وطلع ومعه سكيين كبيرة .. وشكله نااوي شـر


راكان بهلع: تعااااال ابرااهييييم وين وين


ابراهيم لقط مفتاح سيارتي اللي كان على الطاولة وتوجه للسيارة بسرعه


لحقته وانا خايف ومسكت يده: ابراااهيييم اهدى شوي وش بتسوووي ؟


ابراهيم بجنون: اترررركني خلني ارووح اذبحه .. والله ماارتاح ليين ما اغرس هالسكين بقلبه .. والله مايهنئ بالي لين ما اشوفه مييت قداامي .. اترررركني


مسكته بقوه: ابراااهييييييم اهدى شوي لا تسوي شي تندم عليه بكرا .. المشاكل ماتنحل بهالطريقة


ابراهيم بعصبيه: ياخي انت ماحسيت بشعوري ماحسيت بناري وبقهري اتررركني


راكان: ماني تاركك صدقني بتندم لو تركتك .. انت الحين متهور وفاقد اعصابك ماتحس بحجم الغلطة اللي بتسويها


ابراهيم بعصبيه: راكااان اتركككني ولا بذبحك بداله


ورفع السكينه بوجهي وتركته وتراجعت على ورا بخوف


راكان بخوف: ابراهيم تعوذ من ابليس واذكر الله


ابراهيم بحده: ابعد تراني معصب ودمي ثااير ف ابعد احسن لك


وفتح باب السيارة وركبها .. وشغل السيارة


بيسويها .. ميه بالميه بيسويها .. انا لا يمكن اتركه


فتحت باب السيارة وركبت بالوقت اللي حرك فيه ابراهيم السيارة بسرعه خاطفة بغيت اطيح لكن تمسكت وركبت زين وطلع ابراهيم برى الاستراحة لان باب الكراج كان مفتوح


ابراهيم بعصبيه: يوووه وش تبي انت يالنشبه ؟؟؟


راكان: وقف وقف يامجنوون .. وقف على جنب


ومديت يدي ومسكت الدركسون بقوه


ابراهيم: ماني موقف لو تمووووت خلني انتقم منه وابرد حرتي فيه


راكان بصرااخ: لااا بتوقف غصب عنك .. يالمجنون هذي فيها قصاااص


وتهاوشنا انا وياه على الدركسون هو يلف يمين وانا الف يسار ابيه يوقف على جنب .. ووسط هالهواش انحرفت السيارة عن الطريق ونزلت بقوه في المنحدر الرملي اللي على جانب الطريق ....


وقف شعر راسي من الخوف قلت جا المووووت


لكن قدرنا نسيطر على السيارة ووقفت.. كانت بتنقلب لكن الله ستر


التفتت لابراهيم بعصبيه: شفت كننا بننقلب بسببك يالمجنووون


ابراهيم ترك الدركسون وحط يدينه على راسه


راكان بعصبيه: شفت تهورك وين ودانا؟؟ .. ياليتني تاركك تذبحه عشان تدخل السجن وتتأدب .. "اخذت السكينة منه" لا عااد اشوفك ماسك السكينة سااامع ؟؟.. تحسب انك بترتاح وتفتك منه لا قتلته ؟؟ لا يا حبيبي بتتعذب اكثر هذي فيها قصاص ولا سجن مؤبد وبتندم قد شعر راسك


ابراهيم بندم: ادري والله بس ياخي والله قهرني وحرق قلبي الله يحرق قلبه


راكان بهدووء: وهذا مو حل .. الغلط ماينحل بغلط .. اسمعني ابراهيم ..

اترك كل شي على ربك .. ماسمعت الله وش قال عن المظلوم؟ .. قال سبحانه وتعالى (وعزتي وجلالي لانصرنك ولو بعد حين) ..

الله وعد واقسم انه ينصرك يعني خلاص تطمن .. وصدقني عقابه بالآخرة راح يكون اشد بمليون مره من عقاب الدنيا .. يعني انتقام الله راح يكون اشد من انتقامك وانتقام غيرك


ابراهيم: خلاص انا بدعي ان الله ينتقم منه .. وباسمع نصيحتك


راكان ببتسامة: كفوو .. يلا رجعنا للاستراحة ولا عاد تكرر هالغلطة ابد


ابراهيم ببتسامة: انشالله


ومشينا للاستراحة .. وكل ما يمر الوقت كلما يقترب الموعد .. موعد فراقنا انا وياه


مادري اذا بيرجع لي مره ثانيه .. ولا ماراح اشوفه للأبد


مادري بيكون فراق مؤقت .. ولا فراق مدى الحيــاة


ابراهيـــم .. والله بشتاق لـك يا مـجنــــون ....
@@@@@@@@@@@@@@@@@@@@@@@@@


توقعاتكم :

. هل ابراهيم وراكان بيتفارقون مدى الحياة ؟؟ ولا بيرجعون لبعض ؟؟

. كيف راح يكون لقاء ابراهيم وابوه ؟؟

$ نهاية الجزء العاشر $



بسم الله الرحمن الرحيم

الجزء الحادي عشر

وبـــدأت المعـــــــاناهـ ~


الساعة 4 عصراً


(ابراهيم)


كنت جالس جنب راكان بصمت


راكان: وش عندك ساكت ؟


بدون ما اناظره: اليوم آخر يوم


راكان بحنان: ابراهيم اذا انت متضايق مره شرايك نحجز فندق ونسكن فيه ؟


ابراهيم: لا بسام بيلقاني اكيد .. هو قال بطلعك لو تروح المريخ


راكان: قال كذا بس عشان يخوفك ولا هو ما يقدر


ابراهيم: انت ماتعرف بسام .. بسام هذا مايعوق معه شي


راكان: لو تبينا نطلع برا الشرقية ماعندي مانع


تنهدت: لين متى الهروب ؟


راكان: عندك حل ثاني ؟


ابراهيم: لا .. بس صعبه نطلع من الشرقية صعبه يا راكان .. وغير كذا حرام اخليك تطلع وتترك استراحتك وكل شي علشاني .. مايهون علي والله


راكان بتنهيده: براحتك مثل ماتبي


وسكتنا .. وخيم الصمت علينا


ابراهيم: راكان .. حلمت اليوم حلم غريب


راكان: وش حلمت؟ عساه خير


ابراهيم: حلمت اني بغابة واسد يلاحقني .. وانا اركض وصلت لحفرة عميقة.. وكان بالجهة الثانية رجال لابس ابيض وكان يناديني باسمي .. ماكنت اشوف وجهه بس جسمه وثيابه ..

المهم ان الاسد صار يلاحقني وانا نطيت وتجاوزت الحفرة وطحت على الارض من الجهة الثانية .. اما الاسد طاح في الحفرة .. وجا الرجال اللي لابس ابيض وشالني .. وخلص الحلم هنا


راكان باستغراب: غريب حلمك .. انشالله خير


ابراهيم: انشالله


@@@@@@@@@@@@@@@@@@@@@@@@@@

في مكان آخر


في حارة قديمة وبيت شعبي قديم


العم صالح: بساام ماشفت فلوسي اللي حاطها على الطاولة ؟


بسام ببرود: لا


العم صالح: اكيد انت اللي سارقها


بسام: نعم ! انا اسرق منك يالمنتف ؟!


العم صالح بلوم: بسام طلع الفلوس احسن لك .. يا رجال خاف ربك الفلوس هذي مو لي .. هذي امانه عندي


بسام بعصبيه: وانت كل مايضيع لك شي حطيته برقبتي ؟ .. ما سرقتها ولا انزل لهالمستوى .. هذا مستوى الحراميه الشحاذين امثالك


جت الام على صراخهم: وش فيكم .. وش بلاك يا وليدي


بسام: شوفي هالشايب مضيع فلوسه وحاط اللوم علي


العم صالح بضعف: انا ماضيعتها انا حطيتها على الطاولة ورحت الحمام دقيقتين ورجعت مالقيتها .. وماكان فيه بالغرفة إلا بسام


الام: ياوليدي استهدي بالله ورجع الفلوس لعمك .. هذي امانه عنده .. انت مب اول مره تسويها .. ياما سرقته وتغاضينا


العم صالح: لو كانت فلوسي كان مابقول شي .. لكن هذي امانه عندي


بسام بعصبيه: لا حوووول الله .. يمه يمه حبيبتي .. لاتصدقين هذا شايب مخرف يضيع اشيائه ويحطها برقبتي .. يمه لا تصدقينه هذا كذاب .. وبعدين لا تقولين لزوجك هذا عمي هالكملة ترا تنرفزني .. هذا ما اتشرف انه عمي


الام بضعف: يا وليدي عشاني عشان خاطري رجعها له .. واذا تبي فلوس وقاصرك شي انا بعطيك .. ورجع فلوسه له


بسام بعصبيه: اوهوووو يعني الواحد مايقعد بهالبيت مايرتاح بهالبيت .. اول مايضيع لكم شي اتهمتوني انا .. صدق تجيك التهايم وانت نايم .. اروح لبيت عمي ابو فهد احسن لي


العم ابو صالح بقهر: روووح رووح عسا تروح روحك قل آمين .. لا خيرك ولا كفاية شرك


بسام باحتقار: انت انطم انطم يالمخرف يالشحاذ .. روح اشحذ بالمسجد مثل كل مره يمكن تطلع قيمة الفلوس اللي ضاعت.. "والتفت لامه" وانتي قومي طلعي لي ثوب زين اقابل فيه عمي ابو فهد بسرعه .. هناك الوناسه مو هنا .. وجيه تسد النفس


وراحت الام وجابت له الثوب .. اخذه بسرعه وطلع


بسام وهو يركب السياره: العن امه ماتسوى علينا هالالفين وخمسميه اللي اخذناها .. مايضيع له حق ابن الكلب .. لكن انا اوريه .. ان ماطفرتك وقطيتك عالحديده يا صالح ما اكون انا بسام


وحرك السيارة: خل اشوف ابراهيم ابرد حرتي فيه شوي


ودق على ابراهيم واول مارد صرخ عليه


بسام بصرخه: نـــص ساعـــة وراجــــع للبـــيت إن مالقيــتك فيــه موتـــك على يـــدي


وسكر الجوال بوجهه .. رما الجوال بالمرتبه الجانبيه بضحكه : إن ما كسرتك وبردت حرتي فيك يا ابراهيم .. وبالمقابل كم الف تطيح بيدي من عمي ابو فهد .. ياوناستك يا بساااام


وحرك السيارة وهو مبسوط
@@@@@@@@@@@@@@@@@@@@@@@@@

الساعة 6 مساء

عند ابراهيم وراكان


ابراهيم جالس يجمع اغراضه بسرعة


جا له راكان: ابراهيم .. بتروح الحين؟


ابراهيم ببتسامة: ايه .. احسن من ما يجرني بسام مع شعري ويوديني بنفسه للبيت


راكان: الله يعينك .. يلا باوصلك


ابراهيم: اوكي


وخلص تجميع اغراضه .. وركب مع راكان السيارة


وصف ابراهيم لراكان البيت .. ووصلوا


*بوصف لكم شعور كل واحد*


*راكان* كان البيت فله عباره عن قصر مصغر .. حلوه وفخمه ويدل على ان صاحبها من الطبقة الغنيه ..توني ادري ان ابو ابراهيم غني .. لا وحاط حراس عند البيت وبودي قارد ..

سبحان الله كيف بخله على ابراهيم خلا ابراهيم كأنه فقير مامعاه ولا فلس .. اللهم اعطي ممسكاً تلفاً


لكن البيت واضح انه كئيب .. الله يعين ابراهيم مادري وشلون بيعيش هنا


طفيت السيارة .. وجلسنا واحنا ساكتين


راكان: ابراهيم .. باقولك شي


ابراهيم: سم


راكان: سم الله عدوك .. ابراهيم لا اوصيك على ابوك .. لا تغلط عليه ولا ترفع صوتك على صوته .. مهما يغلط عليك قابل السيئه بحسنه .. خليك احسن منه ..

لا تبين له انك متضايق منه .. بالعكس ابتسم في وجهه وحسسه انه احسن اب في الدنيا ولو كان عكس هذا ..

لاتعصي امره وخلك بار فيه تراه جنتك ونارك .. لعل الله يكتب له يتغير بمعاملتك الحسنه له


*ابراهيم* نزلت دمعه بطرف عيني .. قلت وانا احاول امسك نفسي: انشالله .. بشتاق لك يالغالي


ورميت نفسي بحضنه وانا ابكي .. ياناس ما ابي افارقه ولا دقيقة .. ابيه هو .. ابيه هو وبس .. حتى لو تغير ابوي وصار حنون ماراح احبه كثر ماحبيته


ابي اعيش معاه للأبد .. هو الوحيد اللي احس بالسعادة قربه .. هو الوحيد اللي اثق فيه واحس بالأمان بجنبه .. هو الوحيد اللي حسسني بالحنان اللي انا فاقده من زمان .. الحنان اللي فاقده من امي وابوي عوضني عنه


ماقد حسيت بالراحة والسعادة كثر ماحسيت بها معه .. وقف معي بحالات الضيق والحزن .. شاركني الهموم ومسح دمعتي بقلبه قبل كفيه .. رميت همومي كلها عليه وما تضايق ولا اشتكى .. اقومه من نومه وقت حزني ولا يتذمر مني


هل يحق لي اكره فقدانه ؟


*راكان* ضميته بقوه: وانا بعد بشتاق لك وبفقدك يالغالي .. بفقد توأم روحي اللي ملى علي وحدتي .. بفقد صوتك اللي كسر وحشة هدوئي .. بفقد ضحكك ولعبك وطيبتك وابتسامتك ومقالبك وكل شي فيك .. بفقدك وكل مكان بالاستراحة بيفقدك


ماتحملت ونزلت دموعي مثل السيل


مثل مابيفقدني انا بعد بفقده .. وبينشغل بالي عليه خصوصا ان اللي بيسكن عندهم وحوش مو اهل .. الله يقدرني واخلصك منهم يا ابراهيم


قلت وانا اضمه بقوه: فرج قريب يا ابراهيم .. فرج قريب بإذن الله


ونزلت دموعـــــي بلا توقـــــــف


فجأه انفتح باب السيارة بقوه .. وناظرنا بسام بحقد


بسام باستهزاء وهو يصفق: برافو برافو .. قسم بالله سنوات الضياع ولا شي عندكم .. اهنيكم على الفلم الهندي اللي سويتوه


فاضي هذا يستهبل .. والله مو رايقين له


بسام سحب ابراهيم من عضده ونزله من السيارة: آسف قطعت عليكم اللحظة الرومانسية .. "والتفت لابراهيم" وانت يالله قدامي ع البيت


ومشوا بعيد وابراهيم التفت لي وناظرني بحزن .. ناظرته بحزن عمييق وكل ذكرياتنا تمر علي كأنها حلــم


تذكرت لعبنا وضحكنا ومقالبنا.. تذكرت جلستنا حول الحطب كل يوم وسواليفنا وسهرتنا .. تذكرت اول مره تقابلنا وكيف دخلنا قلوب بعض على طول .. تذكرت كل اللحظات اللي عشناها مع بعض الحلوه والمره


تذكرت ومرت علي الذكريات كأنها طـيـف .. واحنا نناظر بعض وما زال ملتفت علي .. لين دخل مع بسام البيت واختفى عن انظاري


تنهدت وكأن حزني و همي جبال على صدري من ثقلها .. حركت سيارتي ومشيت متوجه للريـاض .. ايه ماقدر ارجع للاستراحة الحين بدونه .. لو رجعت بتذكر كل شي ويمكن ماراح اوقف عن البكاء ..

فضلت اني اروح الرياض .. يمكن يرتاح بالي بشوفة امي الغالية .. اشتقت لها .. لعلها تخفف من همي وحزني شوي

@@@@@@@@@@@@@@@@@@@@@@@@@@

(ابراهيم)


امشي وانا اجر خطواتي الثقيلة جر .. وبسام وراي وماسكني من ذراعيني كأنه شايلني .. مشيت معه وانا اتمتم ب الله يصبرني على من قتلوا فرحتي .. وفرقوا بيني وبين اعز اصدقائي


مشيت مع بسام ووقفنا عند غرفة .. الغرفة هذي اتذكرها مكتب ابوي .. البيت تغير علي شوي خصوصا إني غبت عنه 3 شهور


لكني اميز هالغرفة لاني اكرهها كره شديد .. الغرفة اللي دايما يكون جالس فيها ابوي لانها المكتب حقه .. ودايما يحاسبني ويهاوشني فيها .. كل ماسويت شي غلط يناديني لها ويبدا التحقيق والهواش ..

كل ما اسمع هالجملة (ابوك يبيك في المكتب) انتفض واخاف حتى لو ماكنت مسوي شي غلط .. عارف انه يا بيهاوشني او بيضربني .. يعورني بطني كل ماشفت هالغرفة


طق بسام الباب وفتحه ودخل وسحبني معه للداخل


بسام: اجلس


جلست عالكنبه اللي كانت بعيده عن المكتب شوي .. وانا اشوف ابوي جالس وواضحه العصبية عليه .. انتفضت بخوف


ابوي: مشكور بسام .. اطلع وخلني اتفاهم معه


بسام بطاعه: العفو عمي ابو فهد


عمي ابو فهد ! .. قبل كان اسمه ابو ابراهيم .. والحين صار ابو فهد !!


تنهدت .. شكله صدق تبرى مني وما يعتبرني ولده


وطلع بسام .. التفتت لي ابوي بنظرات حاده


بغى يوقف قلبي خصوصا إنه للحين هادي وما سوى شي .. اخاف منه اذا كان هادي اكثر مما يكون معصب .. لانه يكون صارم وشديد اذا كان هادي .. هدوء ما قبل العاصفة

استمر وهو يناظرني بنظراته القاتله وتكلم اخيرا: ما تقولي وينك فيه كل هالمده ؟


ابراهيم بخوف: آآ كنت باستراحة خويي


فجأه تحول ابوي لوحش مفترس وصرخ علي: ويـوم قلتلك ارجع ليــش مارجعــت ؟؟


ابراهيم برجفه: آآآ انت ليش طردتنـ ـــي ؟


ابوي بحــده وهو يصك على اسنانه: لا ترد على سؤالي بسؤال ثاني


بلعت ريقي وانا اشوف عيون ابوي شوي وتطلع من مكانها من العصبيه


ابراهيم: ما قـدرت ارجع وانـت معصب علي


ابوي بسخريه وبصوت عالي: لا والله !!.. عذر اقبح من ذنب .."وتغيرت ملامحه لصرامه" شوف انا كنت بسامحك وماني ضاربك لو انك رجعت لي .. "وبدا يعلى صوته اكثر" لكن الحين بما انك عصيت امري تحمل اللي بيجيك يالخسيس !!!

وبدا ينادي: يا بساام .. بساااااااام


خفت وعورني بطني ..كنت عارف انه بينادي بسام وبسام مع البودي قارد اللي معه بيتولون امري والله مايردني الا المستشفى .. رحت لابوي وجثيت على ركبتي عنده


ابراهيم بترجي: يبا خلاص تكفى والله آخر مره .. والله ماعاد اعصي امرك ولا اقولك لا .. بس تكفى لا تنادي بسام .. "حبيت راسه بترجي" .. الله يخليك يبه .. لاتناديه والله بيذبحني


ابوي مد يده وعطاني كـف قوي حسيت ان فكي انكسر من قوته .. طحت على ورا بألم ..احس اذني طنّت و الدنيا صار لونها بنفسجي وكأني فاقد الوعي ..

سمعت صوت بسام وهو يدخل المكتب .. تكلم هو وابوي لكن ماميزت شي من كلامهم بسبب دوختي ..

شالني بسام وحطني بالغرفة على الأرض .. وراح وتركني

@@@@@@@@@@@@@@@@@@@@@@@

الساعة 11 مساء

( راكان )


وصلت للرياض ودخلت لبيتنا


لقيت امي وخواتي بالصالة يسولفون وسلمت عليهم


سلمت على راس امي وجلست جنبها


تكلمت ربى وهي جالسة وبحضنها شوق


ربى ببتسامة: وينك يالقطوع ماعاد تنشاف ؟


امي: أي والله يا وليدي وراك مقاطعنا وانا امك


ربى تحارش امي: يمه تلقينه تزوج ولا يبي يقولنا


رند تكمل كلامها: ايه وتلقينه متزوج سوريه ولا لبنانيه عشان كذا خاشها عنا


راكان بشرهه: مالت عليكم امحق خوات هذا بدال ما تعاونون اخوكم وتدعون له بالتوفيق


رند: ليه رايح تجاهد ؟


راكان: رايح ادرس يالغبيه


رند ببتسامة: عاد انت اللي مقطعك الذكاء


طنشتها والتفتت على امي: يمه ابي اكلمك شوي


ربى ببتسامة : عشتواااا "والتفتت على رند" انا قايله اخوك هذا عنده شي


رند: وش عندك لا يكون اسرار قول ماحنا غريبين


يالييل شكلنا ماراح نخلص اليوم


ربى بتفكير: لا يكون ناوي يتزوج ويبي يفاتح امي بالموضوع


رند: أي والله بس مو صغير ؟


ربى بشاعريه: الحب ماله عمر ياروحي


رند تدق صدرها: خلها علي ياخوي عندي لك ذيك البنت الحلوة السنعة اللي يمشي على فخذها التيس


راكان بضحكه: مثل هذا ولا وشو ؟


رند: ايه مثل حق عجايز المهم شرايك اخطبلك اياها ؟


التفتت ربى على رند: اي وحده؟


رند: هذيك اللي شفناها بالعرس قبل يومين


وتركتهم يتناقشون والتفتت على امي


راكان بهمس: يماه .. عندي شي باقوله لك


جاو رند وربى يتسمعون


ابتسمت .. هالثنتين مالهم حل .. رند الخبله ماعليها شرهه صغيره عمرها 12 ..لكن المشكله ربى اللي بتوصل 18 وهي لسى ماعقلت


طفشت وقررت اني اتكلم قدامهم


راكان بجديه: يمه .. عندي واحد شاغل بالي كثير


رند بمقاطعه: واحد ولا وحده اعترف


امي: رندووه وجع خلي اخوك يتكلم


كملت كلامي: يمه تعرفت على واحد مسكين .. ابوه يكرهه ومايطيق يشوفه ابد .. يعذبه ويحبسه بالغرفة ويحرمه من الاكل.. بسبب قسوة ابوه تشرد بالشوارع ..


وجا سكن عندي 3 شهور .. وما خلصت السالفة .. ابوه صار يطارده يبغاه يرجع .. واليوم رجع للبيت ..

"وخنقتني العبرة" يمه ابوه متوعد فيه ومعصب عليه واخاف يعذبه .. وغير كذا عنده واحد يشتغل عند ابوه حاقد عليه وما يخاف الله .. يمه اخاف يذبحونه هاللي مايخافون الله .. "قلت وانا على وشك البكاء" يمه ادعيله تكفين .. ادعي الله يهدي ابوه


سكتوا كلهم وهم متأثرين .. ربى ورند ساكتين من الصدمه


امي بتأثر: الله يهدي ابوه ويحنن قلبه عليه .. ويصبر امه


راكان بحزن: لا امه توفت الله يرحمها .. توفت وهو صغير .. يعني لا ام ولا اب


امي بحزن: الله يصبره ويحنن قلب ابوه عليه .. انا بدعي له بعد كل صلاة .. وانت يا ولدي خلك معه ساعده ووقف معه .. لاتخليه بروحه كافي اللي صار له


راكان بحزن: يمه انا واقف معاه ومساعده بس مابيدي شي .. هو شاغل بالي كثير هالفترة .. عشان كذا ما قدرت اجيكم


تكلمت ربى بعد صمت: آآآ هو ماعنده خوال اعمام يساعدونه ؟


راكان: بصراحه مادري .. ايه صح تذكرت قالي ان عنده خال صغير بس مابيده يسوي شي .. مايقدر يخلصه من ابوه الظالم .. واعمامه اظن نفس طينة ابوه


رند بهدوء: انا لو ابوي كذا كان انتحرت


بتكحلها عمتها


راكان: انتي للحين مانمتي ؟ .. بكرا وراك مدرسة


رند: وانت ما وراك جامعه ؟


راكان بغرور: اصلا لو بروح الجامعة بكرا محاضراتي ماتبدى الا الساعة 10 ووراها .. مو مثلكم الساعة 6


تخصرت رند: لاه دخل الجامعة وتكبر علينا


امي : اقول رنيد تعوذي من ابليس وقومي نامي احسن لك


راكان بنذاله: يماه قولي لها تنظف غرفتي عشان بنام فيها اليوم


رند بغرور: باحلامك حبيبي اصلا بروح انام وراي مدرسة "وركضت فوق"


راكان: هههههه ياحليلها

@@@@@@@@@@@@@@@@@@@@@@@@@@

(ابراهيم)


قمت الساعة 2 الليل .. راسي مصدع ورقبتي تعورني من النومة الغلط .. فتحت عيوني وناظرت بالمكان .. وانصدمت

@@@@@@@@@@@@@@@@@@@@@@@@@@

نهاية الجزء الحادي عشر

من ايش انصدم ابراهيم ؟

وهل بيقدر يتخلص من ابوه الظالم ؟



بسم الله الرحمن الرحيم

الجزء الثاني عشر

المعانـاهـ ~


(ابراهيم)


قمت الساعة 2 الليل .. راسي مصدع ورقبتي تعورني من النومة الغلط .. فتحت عيوني وناظرت بالمكان .. وانصدمت


لقيت نفسي بالملحق .. قديم ووصخ ومليان اغراض وحوسة .. ومنسدح ع البلاط بدون لحاف ولا شي !


بغيت اصيح من القهر .. قسم بالله الخدامات ابوي حاطلهم غرف داخلية وفخمه ونظيفه .. والحراس والعمال احسن منهم بعد .. وانا ولده من لحمه ودمه قاطني بالحوش كأني قطو


الحين لا هو اللي طردني من البيت وخلاني ادبر عمري.. ولا هو اللي دخلني البيت وحطلي غرفة ومكان انام فيه


لا يرحم ولا يبي رحمة الله تنزل !


ما يحبني ولا يبيني ليش يخليني عنده ؟ .. تأففت بقهر وانا ودي اصيح


قمت وطلعت من الملحق .. وانا ماسك بطني جوعان .. رحت للباب اللي يدخل على البيت لقيته مقفل .. تلفتت حولي لقيت ملحق كأنه بيت صغير بس فخم وجنبه مطبخ


غريبه ابوي حاط مطبخ بالحوش


دخلت للمطبخ وفتحت الثلاجة .. كانت مليانه فواكه وحلويات وكيك وفطاير ومعلبات وخضروات وعصيرات.. ومالذ وطاب من الأكلات


اخذت صحن الفطاير والكيك وتوني بسكر باب الثلاجة


الا لقيت بسام واقف قدامي ومعصب


فزيت وقلت بخوف: يمممه !


بسام بطنازه: ههههه يممه ! .. وانت شفت امك اصلا ؟!


ناظرته بحزن .. كيف طاوعه قلبه يقول ليتيم هالكلام ؟


جعلك تفقد امك يابسام عشان تحس بالألم اللي حسيت به


ابراهيم بحزن: من عاب ابتلي .. جعل الله يبتليك عشان تحس


بسام باحتقار: شف بس .. فاقد امه ويبي الناس تصير مثله .. انثبر وانطم هذا قدرك وتستاهل هذي عقوبة الله


ابراهيم بقهر: ليش انا ظالم مثلك ؟


بسام بحتقار: اقوول لا تقعد تسوي لي فيها المظلوم والبريئ وانت ابليس بعينه


هذا الكلام معه مايفيد .. صعب تحسن صورتك عند مشوهين العقول


طنشته واخذت اكلي ومريت قدامه بصمت .. سحبني مع ذراعي


بسام: اقول تعال تعال .. وين انشالله .. "وناظر الصحن" اشوفك ماخذ من ثلاجتي وانا ساكت لك


انصدمت .. ثلاجته !


قلت وانا مو متأكد من كلامي: هذي ثلاجتنا


ضحك بسام: لا يا حبيبي هذي ثلاجتي والمكان هذا كله لي .. انت انقلع للملحق هناك مكانك كأنك سواق هندي .. ولا تجي هنا مره ثانيه .. "بضحك" سمعت بابا ؟


يضحك علي ويكلمني كاني بزر .. بس ع الاقل احسن من ما يكون معصب ويهاوش


قلت وانا استغل روقانه


ابراهيم: طيب جوعان .. ابي أكل


بسام ببتسامة: همم ؟ وش قلت؟ تبي أكل؟ .. اوكي خلاص .. "وفسح لي الطريق" .. تفضل خذ اكل خذ كل اللي تبيه .. لا صدق عمي خذ اللي تبيه ماني قايلك لا


قلت باحتقار: تتطنز ؟


بسام: انا ادري عنك؟ .. جوعان روح قرّض لك من العشب اللي في الحوش يمكن تشبع .. " اخذ مني الصحن" والحين يله فارق .. اشوف عطيتك وجه .. يلا فارق يله يله


ونزل عقاله وانا انحشت بسرعة ودخلت الملحق وسكرت الباب بخوف


الحين بسام الحقير اللي يشتغل عند ابوي خدام يامره وهو ينفذ .. يصير له كل هالمكان الكبير والفخم ؟


اكيد ابوي اللي معطيه كل هذا وهو مادفع ولا قرش .. حسبي الله عليه عرف يلعب على ابوي .. وابوي ليش مصدقه ويحبه كل ذا الحب ؟ .. عشانه يكرهني ويعرف يهيني ويذلني ؟ ..


انقهرت منه .. حب ابوي له وثقته خلته يتمرد على كيفه ويلعب بذيله الحيوان .. ابوي هو السبب


تلفتت وانا اناظر المكان حولي ..صغير .. قديم .. مغبر .. حوسه .. وصخ


قارنت بينه وبين ملحق بسام .. وييين فرق .. اصلا مافي مجال للمقارنة


يالله خلني اصير قنوع .. غيري نايم بالشارع


قررت انظف المكان وارتبه شوي .. خلاص هذا المكان اللي بعيش فيه .. يمكن للأبد


اول شي سويته شلت الاغراض والاشياء القديمة ووديتها للمخزن .. ولقيت بين الاغراض والحوسه سطول بويه .. فرحت وجت ببالي فكرة خطيرة بس أجلتها لآخر شي ..



اخذت مكنسة من الحوش وبديت اكنس الغبار والتراب والوصخ .. خلصت ثم اخذت قطعة من الملابس القديمة اللي كانت بالملحق .. وبللتها بمويه ومسحت فيها الجدران


برضه الجدران وصخه ومتشققه البويه .. استعديت للشغل بحماس


اخذت سطول البوية وفتحتها لقيت 3 الوان ابيض وبيج وبني .. امم البيج مناسب .. اخذت فرشة الصبغ وبديت اصبغ


صبغته باللون الابيض اول شي عشان اخفي الشقوق .. بعدين صبغته باللون البيج .. وقعدت اشخبط بالبوية وارسم خرابيط ونجوم وكتابات شوي سب وشتم وشوي تفو عليك بسام .. ضحكت


خلصت 3 جدران وباقي الجدار الأمامي صبغته باللون البني الترابي الغامق .. طلع جدار غامق والجدران الباقيه فاتحه طلع المكان خطييير .. الوان متناسقة وهاديه


ابتسمت على شغلي المتقن برضا .. واخذت السطول والفرشة وحطيتها بالمخزن ودفنتها بين الاغراض


وطبعا ماخلصت من الشغل والحوسة هذي كلها الا على الساعة 7 الصبح


غريبه ما قام احد .. طلعت برا شوي عشان تنشف الصبغه يبيلها ست ساعات عشان تنشف .. مو مشكلة اهم شي يطلع المكان حلو


بس ناقصني لحاف او مفرش انام عليه .. رحت لبسام اللي مانام ابد وش عنده الخفاش .. طول الليل قايم


طلبت منه بالبداية دوشق لو صغير .. بعدين صرت اطلب مفرش او بطانية .. بعدين طلبت لو شرشف .. لكن عيا .. وماطلعت الا وهو يحذفني بنعال


رحت جلست عند الباب اللي يدخل على المطبخ وجوا البيت .. قعدت احتري عند الباب كأني قطو .. لين فتحت الخدامة ومعها كيس الزبالة تبي ترميه


انخشيت بسرعه مابيها تشوفني .. حطت الزبالة وراحت على طول .. قمت اخذت كيس الزبالة ونثرته على الأرض وانحشت ..


طلعت الخدامة وهي منهبله من اللي نثر الكيس .. وراحت تجمع الوصخ وهي خايفه ومستغربه


استغليت انشغالها بالتنظيف ودخلت للبيت .. وانا اتلفت كأني حرامي


وقفت بالصالة اتلفت يمين يسار خايف لاحد يشوفني .. الحين اكيد بيسوون الفطور جوعان باخذ لو شوي


فجأه سمعت صوت نحنحه .. خفت دورت مكان انخش فيه مالقيت الا الطاولة وانخشيت تحتها على طول .. وانا اراقب من تحت


شفت ابوي ينزل من فوق وهو يعدل شماغه .. ونادى بسام وجا وجابله الجريده وصار يلحقه بها


احسن كان واضح انه منذل .. يستاهل الحقير يذل نفسه عشان فلوس


جلس ابوي على الطاولة قدامي .. وانا ما اشوف الا رجلينه


وجت الخدامة وحطت شي مدري وشو على الطاولة .. والظاهر انه قهوة


صب بسام لابوي القهوة وجلس يحرك له ..


بسام: سم طال عمرك


ابوي بعصبيه: حطه على الطاولة


بسام: انشالله طال عمرك


وانا انبسطت وانا اشوف بسام وهو منذل هههه احسن


وجاو اخواني وجلسوا على الطاولة .. يووه من زمان ما شفتهم .. وزوجة ابوي مدري وينها عساه طلقها


سلموا على ابوي وحبوا راسه .. انقهرت قلت بنفسي وانا بعد ليه ما اسوي زيكم واجلس وافطر معكم .. يبه حس فيني انا هنا اناظركم وانا محروم


زياد: يبه متى تجي امي ؟


ابوي: بعد يومين انشالله


محمد: يبه لا جت امي عاد نبي نطلع ونفلها وكذا .. من يوم ماجينا للشرقية ماطلعنا مع بعض طلعة حلوة


ابوي بحنان: انشاااااالله .. اول ماتجي امكم نطلع طلعة حلوة .. يلا الحين افطروا بسرعة ولا تتاخرون عن المدرسة


انصدمت .. ياناس توي ادري إن ابوي حنون .. ولا هو حنون مع اخواني بس وانا قاسي علي .. ليش شمعنى هم وانا لا ؟


جتني الصيحة بس قلت مب وقته


جت الخدامة بالفطور .. وانا اشوفها تمشي من بعيد ومعها العربية .. وشفت العربية وقزيت كل اللي فيها


والله ياهو فطووور يجنن .. كروسان ومرتديلا وتوست محمص.. وعجة البيض وأومليت وفطيرة التفاح وبان كيك ..وساندويتشات صغيرة مدري وش هي بس شكلها يشهي .. مع القهوة والكابتشينو


فطور هاي كلاس .. اشتهيت والله.. ياحظ اخواني .. انا هالاكلات اسمع بها واشوفها في بيتنا بس ماعمري ذقتها ولا مره .. شكلها يشهي


صح اني عشت مع راكان وهو غني بس كل اكلنا كان من المطاعم هارديز وماك وطقتها.. مافيه احد يطبخ لنا ويسوي لنا هالاكلات الحلوة


جلست انتظرهم يخلصون وانا بطني يطلع اصوات من الجوع .. لين خلصوا اخواني وقاموا .. وابوي لسا جالس هو وبسام الله ياخذه ..


اففف متى يقومون .. ودي اذوق الباان كيييك


جلست اطل عليهم ابي اشوف وش يسوون .. فجأه التفت علي بسام وشافني


اهب عليه .. كيف شافني جعله العمى


بسام: عمي شكلكم مانظفتوا المكان زين


ابوي باستغراب: ليش ؟


بسام: فيه فار تحت الطاولة


ابوي: فار؟!


بسام: ايه .. خلني اشوف شغلي معه


ودخل يده ومعط شوشتي بقوه .. كتمت صرختي عشان مايسمعني ابوي .. وانا احاول افك يد بسام الكلب


ودخل رجله ورفسني كم رفسة .. ووقف وهو يعدل شماغه


بسام: خلصت عليه "وهو يأشر باصابعه وعاض برطمه يعني ياويلك"


ابوي: يله انا طالع


بسام: توصل بالسلامة عمي .. تبيني اوصلك ؟


ابوي: لا "وراح"


التفت لي بسام بعصبيه: انت يالفار اطلع


وفصخ عقاله وانا طلعت من تحت الطاولة بسرعة .. وهو يلاحقني


انحشت بسرعة ودخلت الملحق وقفلت على نفسي


قعدت ربع ساعة اتأكد إن بسام راح .. وطلعت وتلفتت يمين يسار .. مافيه أحد


انطلقت للصالة ركض .. لقيتهم شايلين الفطور .. اففف جاني احباط .. حسبي الله على بسام هو السبب


الحين شلون آكل ؟ .. جوعان من امس ماكلت شي


دخلت المطبخ لقيته فاضي ومافيه احد .. والخدامات راحوا غرفهم


انطلقت للثلاجات فتحتها عيت تنفتح .. مقفلة لا وبرقم سري بعد


حاولت فيهن كلهن مقفلات .. افف لهالدرجة حتى الأكل حارميني منه


اخذت كاس ماء وشربت 3 كؤوس .. ابي أي شي يملى بطني


رحت للملحق اللي كانت ريحة البوية منشره فيه .. وفتحت جوالي لقيت مكالمة من راكان


شوي ودق علي راكان


رديت وانا فرحان: هلاااااا والله هلا بالغالي


راكان: هلا فييييك ..شخبارك هاه اشوفك مبسوط انشالله امورك تمام ؟


ابراهيم بحزن: أي تمام ياخوي أي تمام ؟؟


راكان: صدق والله؟ .. وش مسوين لك ؟


ابراهيم: ابد مخليني انام بالملحق


شهق راكان: الملحق! .. حسبي الله عليهم


ابراهيم بحزن: والله حالتي ماتسر .. انت وينك الحين ابي اشوفك


راكان: انا بالرياض .. بجي الليلة انشالله


ابراهيم بحزن: راكان ياخي والله طفش وقهر قاعد بالملحق بلحالي .. ودي اجي عندك ما ابي اسكن عندهم هم يكرهوني كره العمى



راكان بحزن: ياعمري والله لو بيدي كان خلصتك منهم .. لكن شسوي مابيدي شي .. العين بصيرة والإيد قصيرة


ابراهيم: ياليته يطردني عشان اعيش حر .. لكن لاهو اللي طاردني ولا هو اللي معيشني عنده عيشة مثل الناس


راكان بتنهيده: انت الحين شخبارك ؟ .. تاكل زين ؟ .. لا يكون حابسك بالغرفة مثل المره الأولى ؟!


ابراهيم: لا اشوى ما حبسني .. والاكل اخذ الباقي منهم اذا بقوا لي بعد .. بس بسام الحيوان مبهذلني


راكان: الله يبهذل عيشته .. اسمع انا بجي الليله للدمام .. اذا ناموا اهلك وشفت الأوضاع اوكي دق علي بجي اشوفك


ابراهيم: وش الفايدة ؟


راكان: بس ابي اشوفك اتطمن عليك .. المهم دق علي اوكي ؟


ابراهيم: اوكي خلاص


راكان: واذا تبي شي دق علي


ابراهيم بستغراب: اذا ابي شي ؟


راكان ببتسامة: واذا تضايقت دق علي .. واذا طفشت دق علي .. واذا ماعندك شي دق علي بعد


ابراهيم: هههه انشالله


راكان: يلا اخليك بروح انام .. فمان الله


ابراهيم: فمان الكريم


وسكرت منه .. ورحت اخذت الشنطة اللي فيها اغراضي وحطيتها تحت راسي .. واخذت فوطتي وتغطيت فيها .. ونمت


يا حياة الشقا ...
@@@@@@@@@@@@@@@@@@@@@@@@@@


صحيت على صوت ازعاج


زياد: ابراهيم .. ابراهييييييييم


ابراهيم ونصه نوم: هااااه ؟


زياد: قوم قوم ابوي يبيك


فتحت عيوني وجلست .. شفت زياد كاشخ وريحة البخور تفوح منه


ابراهيم: وش يبي ؟


زياد: عندنا ضيوف وابوي يبيك تقهويهم


اففف ضيوف هذا وقته .. العمال مالين البيت ليش ماخلاهم يقهوون


هذا اللي ناقص اشتغل قهوجي بعد


قلت وانا افرك عيوني: طيب


وراح زياد .. فتحت الجوال شفت الساعة 7 مساء .. افف نايم كل هالوقت .. صاير نومي كثير مدري ليه


قمت وغسلت وجهي ولبست ثوبي وطلعت


دخلت للمجلس .. لقيته ملياااان رجاجيل و شباب .. و ريحة العود والبخور منتشره في المكان


يعني المجلس متروس عالآخر .. رجال من جميع الأعمار .. ناظرت الوجيه مو غريبه علي .. هذولا عماني جايين من الرياض.. من زمااااان ماشفتهم .. من زمان مقاطعينا .. او انا اللي مقطوع عنهم


ناظرت جهة الشباب لقيت اولاد عمي .. اتذكرهم ماكانوا يحبوني ولا كنت احبهم ابد .. وكان اخوي فهد جالس معهم وسواليف وفله وضحك .. لو اقعد معهم ماراح يتقبلوني لا هم ولا عماني


مدري ليش احسني منبوذ من العائلة وماحد يحبني .. مدري وش السبب


رحت وقفت عند الجمر واخذت دلة القهوة .. وانا اتخيل ان ابوي يقولي كلمة ولا يفشلني قدامهم كيف راح يكون موقفي .. سترك يا رب


اخذت الفناجيل وبديت اصبب القهوة .. سمعت صوت الشباب من وراي


بضحكه: هذا اخوك ؟


فهد بفشله: هاه؟ لا لا هذا قهوجي جايبه ابوي .. "بهمس" الله ياخذه فشلنا


انقهرت منه ودي اصكه بالدلة على راسه .. اذا ماتبوني ومتفشلين مني ليش مخليني عندكم ؟


صدق كلاب وما يملى عينهم الا التراب


عطيتهم نظرة وطنشتهم وبديت اصبب القهوة للرجاجيل .. لين وصلت عند عمي اللي جنب ابوي


صبيت له القهوة وزدت الفنجال شوي .. وعطيته


ابوي بعصبية بصوت واطي: لا تملى الفنجال يالغبي .. انت ماتعرف لأمور المرجلة؟ .. انت مانت برجال؟ .. "ناظرني من فوق لتحت" والله ماظن إنك بتصير رجال وهذيك امك .. الله يلعنها الفاجرة


فقدت اعصابي وصررررخت: امــي اشـرف منــك


فجأه تلفتوا كل اللي بالمجلس منصدمين .. ويناظرون ابوي كنهم يقولون هالبزر الخدام يصرخ عليك وين رجولتك ؟


تفشل ابوي وعصب .. قام وكأنه يبغى يوريهم رجولته واني ماحد يقدر يرفع صوته علي .. وحب يفرض شخصيته ويوريهم قوته قدامهم


ومن الضحية ؟؟؟ انــا


قام وعطاني كف قـوي ودفعني بقوة


طحت ع الارض بقوه على يدي وصرخت من الألم .. وانكبت الدلة علي وبالتحديد على صدري .. صرخت متعور من حرارة القهوة .. وبكيت متألم


والرجال كلهم وقفوا يناظروني ويناظرون الموقف باستغراب


تفشلت وبكيت أكثر .. حاولت ابعد الثوب عن جسمي عشان الحرق .. قمت وانا احاول اجمع كرامتي المفقوده .. اللي فقدتها اول ماوطت رجلي هالمكان


ناظرت ابوي .. سبب ألمي وحزني .. سبب عذابي وقهري ..سبب تشردي بالشوارع سبب ضياعي سبب كل اللي انا فيه الحين.. من اول ماطلعت على هالدنيا ماذقت يوم حلو معاه


ناظرته بحزن .. وعطيته نظرة اظن ماراح ينساها طول حياته .. وطلعت من المكان


{ وظلم ذوي القربى أشد مضاضة **** على المرء من وقع الحسام المهند }


@@@@@@@@@@@@@@@@@@@@@@@@@@

نهاية الجزء الثاني عشر


قراءة ممتعة



الجزء الثالث عشر

المعـانــــاهـ ~

(ابراهيم)


طلعت من المكان ورحت للملحق على طول .. نزلت ثوبي وفنيلتي بصعوبه .. ناظرت صدري اللي صار احمر والجلد كأنه ماع شوي من الحرق ..


زفرت بضيق وألم .. حتى يدي ماقدر احركها احسها انكسرت ..


لازم اروح المستشفى عشان يدي .. بس ماحد بيوديني ولا عندي سيارة ..


بكيت قهر على حالتي .. انا ضعيف .. ايه نعم انا ضعيف لا حول لي ولا قوة .. يضربوني ويذلوني ولا اقدر ادافع عن نفسي


المشكلة انه ابوي .. ياليته احد ثاني كان اقدر اوقفه عن حده .. لكن ابوي لا


ابوي يعني لازم ابر فيه وما ارفع صوتي عليه ولا اعصيه ولا اسيء له حتى لو كان كافر ..


بس شلوووون ؟


تذكرت وصية راكان "ابتسم في وجهه وحسسه إنه احسن أب في الدنيا"


صعب يا راكان والله صعب .. هو مايعطيني فرصة عشان اسوي له كذا .. هو مايطيق يشوف وجهي شلون تبيني ابر واحسن له ؟


ودي اطيعه واحب راسه واصبح عليه واجلس معه واسولف واقوله اخباري نفس اخواني ونفس كل الشباب


لكن انا وابوي غير ابوي يعتبرني عدوه مب ولده .. يكرهني وما يتمنى لي الخير يحقد علي ينقهر اذا فرحت وينبسط اذا شافني حزين ومهان يستمتع باهانتي وتعذيبي ولو اموت قدامه ما حرك ساكن


استمريت ابكي بقهر يمكن ساعتين .. لين قررت انتقم منه


مسحت دموعي اللي صارت بالفترة الاخيرة ملازمه لي .. على كل شي تنزل .. ايه انا ضعيف على كل شي ابكي .. ماقدر اسوي شي غير البكاء


قمت وانا احاول اثبت نفسي .. الحين بوريهم قوتي .. بوريهم ابراهيم اللي ما يهزه شي .. بوريهم اني انا القوي وهو الضعيف انا الاخلاق وهو الحقير


باحرجه قدامهم واتحداه يسوي شي


توجهت للمجلس وسحبت نفس قبل لا ادخل .. دخلت بشموخ للمجلس ووقفت عند ابوي


رفع راسه وهو منصدم .. انحنيت عليه وحبيت راسه


ابراهيم ببتسامة: انا آسف سامحني يبه


انصدم ابوي وتلفت حوله وهو منحرج .. وكل اللي بالمجلس يناظروني باعجاب


ابتسمت بانتصار .. قدرت احرجه


احد الرجال ببتسامة: ماشالله عليك يا ابراهيم رجال "والتفت لابوي" هذا هو اعتذرلك يا ابو ابراهيم عاد مالك حق تزعل الحين


ابوي نزل راسه باحراج وهو منقهر .. وكل اللي بالمجلس يناظرونه بلوم .. ويناظروني باعجاب


احسن شي اني قدرت اطلع قدامهم انا الطيب وهو الحقود .. انا الصح وهو الغلطان .. ابتسمت بارتياح


قدرت انتقم منه وافشله قدامهم .. رفع ابوي نظره لي .. ابتسمت له بانتصار .. ولفيت وجهي عنه


رحت جلست بطرف المجلس .. وابوي مازال ساكت وهو منقهر


بعد نص ساعة .. دخل بسام يقولهم ان العشا جاهز


قام ابوي: تفضلوا تفضلوا حياكم على العشا


وقاموا الرجاجيل للغرفة الثانية .. ثواني وفضى المجلس تماما


وما باقي الا انا .. تلفتت حولي بحيرة .. اقوم ولا لا ؟ .. لا وشو له اقوم .. انا مو مرحب بي بينهم


فضلت اني اجلس بكرامتي احسن .. رحت جلست عند الجمر وضميت رجولي لصدري .. واخذت عود من الحطب وجلست اقلب فيه الجمر بصمت وبتفكير


الحين راكان يقول بجي الليله بتطمن عليك .. يا ترى كيف راح يكون شعوره لو شافني بهالحالة .. وش راح يقول


آآخ يا راكان لو تشوف حالتي بدونك


لقيت نفسي انشد بلا شعور .. كلمات تعبر عن حالتي انا وراكان

((((((((()))))))))
يا صاحبي وش صار في قلبي المحتار

ساعات تغشانا بحرٍ النوى الغدار

تمضي علي ايام جفني بها ما نام

من بعد فرحتنا عشنا على الاوهام

اتخيلك في الليل والصبح اشوف الويل

والله يا محبوب بعدك يهد الحيل

سالت مدامعنا عطشى مسامعنا

لو الزمان يحس ويرجع يجمعنا

يرسملك الافراح في وجهك الوضاح

بس الزمن ما حس باللي ملته جراح

من بعد ما كنا اثنين ثم افقدتك العين

بدعيلك الرحمن يسعدك في الدارين
((((((((()))))))))


رفعت راسي لقيت الرجال اللي كان يمدحني قبل شوي .. يناظرني بشفقه


الرجال بأسى: قوم ياولدي اوديك المستشفى يكشفون على يدك


هزيت راسي بإيه ورحت معه .. وركبت معه السيارة وطول الطريق يسألني ليش ابوك يعاملك كذا انت وش سويت له واسئلة مالها داعي .. مارديت عليه واحترم سكوتي وسكت


وصلنا للمستشفى وسووا لي اشعة .. قالوا شعر في العظام (شرخ او كسر بسيط) وحطوا لي جبس .. وحطوا على صدري شاش وعطوني مرهم للحروق


طلعنا من المستشفى ووصلنا البيت .. لقيت الرجال بعضهم راحوا وبعضهم في المجلس .. رحت للغرفة اللي حطوا فيها العشا لقيتهم لسا ما شالوه


فرحت اباخذ لي شوي للعشا .. كان العشا صحون كبار مفاطيح ولحم حاشي .. اوف وش هالاسراف .. والمشكلة ان الضيوف ما اكلوا الا نصه


اخذت صحن متوسط وغرفت من الرز واللحم واخذت بيبسي .. وتوي بطلع شفت صحن كريم كراميل واخذته .. ورحت للملحق اتعشى






الساعة 2 بالليل


انسدحت بالفراش الخرافي اللي سويته .. شنطة صغيرة هذي مخده والفوطه بطانيه والملابس فرشتها جنب بعض يعني فراش ارضي .. لا وكبرت المساحة يعني فراش مزدوج احم انا ولد الاكابر ما انام على فراش منفرد ..

هههههه الحاجة ام الاختراع


انسدحت وجلست اناظر السقف .. افف طفش لو عندي تلفزيون اتفرج عليه .. ايه صح راكان قال دق علي بالليل


اخذت الجوال ودقيت عليه بس مارد .. هو قالي دق علي بهالوقت طيب ليش مايرد .. يمكن نساني .. اففف جاني احباط


قمت رايح للمطبخ باشرب مويه


دخلت المطبخ


واخذت كاس وصبيت ماء .. وتسندت على الجدار وجلست اشرب


دخل اخوي فهد للمطبخ


فهد ببتسامة: مساء الخير


ابراهيم : مساء النور


فهد: شلون يدك ؟


ابراهيم: بخير


فهد بضحكه: وشلونك بعد فشيلة امس ؟ .. و وشلون خدك بعد الكف ؟


كنت عارف انه جاي يتطنز علي


ابراهيم بدون نفس: بخير


فهد بسخرية : وهذا بداية الخير توك ما بعد شفت شي يا حلو "وضحك ضحكة تنرفز"


ابراهيم: بس هذا اللي جاي تقوله ؟


فهد : حرام اتطمن على اخوي الغالي بعد مافشله ابوي وخلاه مصخره قدام اللي يسوى وللي مايسوى ؟


ابراهيم بقهر: لا موب حرام .. وهذاك تطمنت خلاص اذلف


فهد تسند على الجدار ببتسامة: ماني طالع


ابراهيم: موب لازم .. انا اللي بطلع


فهد وقف بطريقي وسد الباب: ما راح تطلع الا لين تنفذ اللي اقولك


ابراهيم: خير ؟


فهد: ابي آمر عليك امر


بعد يتآمر هو وجهه


ابراهيم بطفش: خير ؟


فهد بتفكير: امممم آآآ مممم.. لا هذي قوية .. ممم اصبر افكر ممم


انا بعد مانفذ صبري طلعت من الباب وتركته


مسكني مع بلوزتي بعصبيه: اصبر ماخلصت كلامي


ابراهيم بعصبية: كل تبن ماني فاضيلك ولحركاتك


فهد بسخريه: ها ها ها ضحكتني .. قال ايش قال مانيب فاضي .. ليه وش عندك يابزنس مان؟ اقصاك ولد فقير غبي لا عندك شغل ولا مشغله ولا منك فايدة .. بس جالس في البيت عالة علينا


انجرحت من كلامه


ابراهيم بقهر: عاد انت اللي منك فايدة يالبزر ؟


فهد بحده: احترم نفسك انا عمك وتاج راسك لا اروح الحين وانادي ابوي اخليه يجلدك ويكسر راسك ويهينك مثل الكلب قدامي


ابراهيم بحده: فهد ابعد عن وجهي احسن لك


فهد بسخريه: لاه وش بتسوي ياقوي ؟


ابراهيم بنفاذ صبر: فهد ابعد عني وخل الامور تعدي على خير


فهد يتسند على الباب اكثر: آآ ممم اصبر افكر .. خلاص بخليك تروح بس بشرط


ابراهيم بقلة صبر: خير ؟


فهد بنذالة:حب راسي وقول ياعمي وتاج راسي الغالي فهد ممكن تخليني اطلع > حركات بزران


ابراهيم باحتقار: باحلامك يالبزر


فهد بـ شر: اجل حلم تطلع


ابراهيم بعصبية: فهد بتوخر عن الباب ولا اتعامل معك بطريقة اخرى


فهد:هههههههههههههههههههههههههههههههههههههههههههههه هههههههه
هههههههههههههههههههههههه اصبر اتنفس ههههههههههههههههههههههه
والله يا انك نكته ههههههههههههههههههههههههههههههههههههه


ابراهيم بقهر: خلصت ؟


فهد: لا باقي شوي هههههههههههههههههههههههههههههههههههههههه


ابراهيم: صدق بزر


وسحبته مع بلوزته ابي اوخره عن الباب .. لكنه رجع وتسند على الباب اكثر


آخ بس نفسي اعطيه كف واكسر راسه .. لكن وين اقدر عليه و وراه ابوي


فهد : حدك حدك لا اخلي ابوي يجلدك ويحرق صدرك نفس ذيك المره .. الا شلون صدرك الحين .. اشوف ورني "وسحب بلوزتي وطل فيها"


عصبت ودفيته بيدي اليسرى بقوه


فهد: تبغاني اخليه يحرق وجهك الحلو ويشوهه مثل صدرك؟ .. ترا ماعندي مشكلة .. عشان كذا طيعني احسن لك .. وكلها كلمتين قولها وباخليك تطلع


ابراهيم: فهد تراني ساكت عشان ابوي ولا كسرت راسك الحين


فهد بسخريه: لا والله؟ .. ترانا تهاوشنا اكثر من مره ولا مره ضربتني فيها ياقوي


"قرب ومسك ياقة بلوزتي"


فهد ببتسامة حقيرة: ترا بصرخه وحده بيجي ابوي ويعدمك هنا .. قول وباخليك تطلع


عصبت ودفيته وصقع بالباب بقوة .. عصب وجا كفخني وتهاوشنا هواش عنيف.. كنت ما اقدر اضربه بقوة بسبب يدي المكسورة ولانها كانت مجبسه ومربوطه بحبل على رقبتي ..

ف كنت استخدم يدي اليسرى واضربه ضربات عشوائية وكنت ما اضربه قد ما احاول اوخره عني وادافع عن نفسي .. اما هو كان يضرب بقوة ويركز على يدي وصدري بالضرب لانه عارف انها توجعني

استمر الهواش لمدة نص ساعة تقريبا .. وصراخ وسب وشتم يسمعونه الجيران


دخل ابوي على صراخنا


ابوي بعصبية: خير انت وياه؟


توقفنا عن الضرب .. وكل واحد يحاول يبرر موقفه


فهد وبراءة الدنيا كلها في وجهه: يبه هو امس كان مهددني انه بيضربني .. لاني قلتله صب لي قهوة وهو عيا وقال ماراح اصبلك يالبزر وماني خدام عندك ومدري ايش .. وفشلني عند اصدقائي وقال بضربك بس لا راح ابوي ..

وهو اعتذرلك بس عشان يوريك انه هو الولد المطيع البار ويقلب راسك علي.. وقبل شوي جاني وانا بالمطبخ وقالي انت يالبزر ليش تتآمر علي وضربني .. وعاد انا دافعت عن نفسي


ابوي يناظرني بحده: وانا قايل ليش تعتذر ومو من عوايدك الاعتذار .. طلعت كذاب وهذي نواياك يالخبيث


ابراهيم بحزن: انا اللي كنت قاعد اشرب ماء وجا هو وجلس يتطنز علي .. لكن ادري ماراح تصدقني وباطلع طول عمري كذاب بعينك .. وفهد هو الصادق دايما كأنه ملاك منزل ..

ايه اكيد لانه بالنسبه لك الولد البكر والبار والمطيع والاخلاق وكل شي يقوله هو الصح .. وانا صفر على الشمال


فهد بـ شر: يبه لا يضحك عليك ترا يسوي نفسه بريء ومظلوم وهو الشيطان بعينه


ابوي بحده: انا عارفه وخابره زين .. خبيث ونيته شينه .. يسوي نفسه بريء وهو حيه من تحت تبن .. طالع على امه بالخبث والوقاحه .. يعرفون يلعبون بذيلهم


انصدمت .. ليش يكره امي هالكثر امي وش سوت عشان يكرهونها .. نزلت راسي بحزن .. الحين انا اعتذر له عشان اوريه اني طيب واخلاق واحسن منه مع انه هو الغلطان .. وبالاخير يسوء الظن بي وباعتذاري .. ويتهمني بالخبث


ابوي بصرامه: يله الحين اعتذر لفهد اشوف


رفعت راسي بصدمه .. الحين انا اعتذر لهالبزر وهو الغلطان .. ناظرت ابوي كأني انتظر منه يفسر كلامه


ابوي بعصبيه: هيه وش فيك تطالع كذا .. ما قلت شي غلط اعتذر منه لانك غلطان


ابراهيم بقهر: يبه كيف تبيني اعتذر له وهو اللي غلط علي .. حتى شوف شكلي بالله شكلي يساعد اني اضرب احد .. كيف باقدر اضربه وانا ايدي مكسورة ومربوطة .. وصدري وحالتي حالة "بحزن" يبه فكر زين ولا تظلمني


فهد بخوف انه ينكشف: يبه خلاص لا يعتذر انا سامحته


ابوي: كفو يا ولدي .. "وناظرني" مع ان التسامح ما ينفع مع هالاشكال .. "التفت لفهد" يلا فهد امش


مشى فهد وقبل لايطلع التفت لي وناظرني ببتسامة انتصار .. وطلع


جلست على الارض وتسندت على الجدار بتعب .. حسبي الله عليك يا فهد الله يكسر يدك .. ناظرت يدي والجبس اللي انفك .. وثوبي اللي صار فيه بقع دم خفيفه عند الصدر .. اححح صدري يحرقني


طلعت الجوال من جيبي الايمن بيدي اليسرى بصعوبه .. ودقيت على راكان


مره مرتين ثلاث .. المره الرابعه رد


راكان ونصه نوم: الووه


ابراهيم بتعب: راكان الحق علي


راكان بصدمه: وش فيك ؟


ابراهيم: تهاوشت ويا فهد .. انت ليش نمت وتركتني ؟


راكان: يووه آسف والله انتظرت للساعة وحده ومادقيت علي قلت يمكن ماسمحت الظروف .. انت وش فيك الحين ؟


قلت وانا اخذ نفس: صدري ويدي .. تعال للبيت بسرعة انا بفتح لك الباب


راكان: طيب جاي انا بمسافة الطريق "وسكر"


سكرت الجوال واسندت راسي على الجدار .. وانا اتحسب على فهد الخبيث ما اقوى عينه .. ربع ساعة وسمعت صوت بوري


قمت بصعوبه وطلعت بالحوش .. تلفتت يمين يسار .. بعد ما تأكدت انه مافيه احد رحت للباب وفتحته


شافني راكان وشهــق


ابراهيم بهمس: شششش اسكت لا يسمعك احد


راكان بصوت واطي: وش فييييك ؟


ابراهيم بحزن: وش فيني .. شوفة عينك


راكان: من اللي مسوي فيك كذا


ابراهيم: فهد "وقلتله السالفة"


راكان: الله يشل يده النذل.. "بشفقه" اجل مكسورة يدك ويضربك كل هالضرب


ابراهيم بقهر: لا وابوي مصدقه بعد .. انا متأكد مليون بالمية ان ابوي عارف السالفة وعارف ان فهد كذاب لكن نذالة فيني سوا كذا


راكان بحزن: حسبي الله عليه الظالم ..(ايحسب ان لن يقدر عليه احد) .. يلعب ويمرح مايدري ان الدنيا دوارة

"مسك يدي" .. ابراهيم امش معاي للسيارة



(راكان)









ركب معي السيارة واسند راسه على المرتبه بصمت


راكان: اوديك المستشفى يحطون لك جبس ثاني ؟


ابراهيم: الجبس بعدين .. "غمض عيونه بألم" الحين صدري يحرقني ابي شي يخفف الالم


راكان: معك مسكن او مرهم ؟


ابراهيم: الا صح .. معي بالغرفة


ونزل يجيبه .. نزلت معه ودخلنا للبيت .. شفته يدخل لغرفة صغيرة ولحقته


راكان: هذي غرفتك ؟


ابراهيم: ايه


هزيت راسي بأسف على حالة ابراهيم .. قاعد بغرفة صغيرة وفاضية تماما مافيها الا ملابسه مرميه بالوسط


وزود على كذا الغرفة سيراميك وبارده وهو نايم على الارض


قطع افكاري ابراهيم وهو يمد لي المرهم: هذا هو


راكان: افصخ ثوبك والبس بنطلون وبلوزه اريح .. عشان احط لك المرهم


ابراهيم: طيب بس مو هنا .. بالسيارة


راكان: ليه؟ .. هنا احسن


ابراهيم: لا مابي احد يشوفنا .. لو بسام عرف اني مدخلك البيت كان ذبحني


راكان بصراخ: على كييييفه بيت ابوووه هو ؟


حط ابراهيم يده اليسرى على فمي وهو يتلفت خايف .. دفني قدامه لين طلعني برا البيت


ابراهيم: شششششش بغيت تفضحنا


راكان: انت خواااااف


ابراهيم: خواف وانام في بيتنا ولا شجاع وانام في المستشفى


راكان: هذا مثل للرخوم زيك


ابراهيم: اقول الفقها بس .. "والتفت للباب ورجع التفت لي" انت انطق هنا يا ويلك تدخل .. بروح البس وارجع


راكان: طيب


ودخل ابراهيم .. جلست احتريه عشر دقايق وما جا .. وييين طول .. دخلت البيت وطقيت باب الملحق


ابراهيم وشكله خايف: مـ...مـيـ ـن ؟ !!


ضحكت: انا راكان يالهدر


ابراهيم: راكان! .. انا ماقلتلك لا تدخل


راكان: لا بس عشانك تأخرت .. وش عندك ياخي والله لو انك حرمه كان لبست وخلصت


ضحك ابراهيم: اصبرر ياخي انا ماقدر استعمل الا يدي اليسرى


راكان: اساعدك ؟


ابراهيم: كل تبن


راكان: هههههههههههههههههه


وطلع ابراهيم بعد دقيقتين .. وهو ماعليه الا بنطلون بس .. اقشعر جسمي من منظر صدره .. احمر والجلد صاير رقيق وفيه خدوش ودم غامق .. يعني فهد الكلب ممخش جلده المحروق .. تخيلت نفسي مكان ابراهيم آآآآآآه ياصدري


راكان: ياخي انت كيف متحمل ؟


ناظرني ابراهيم باستغراب: متحمل وش ؟


اشرت على صدره


ابرهيم: هههه ودك تجرب ؟


راكان بخوف: لا بسم الله علي


ابراهيم: يلا بس امش للسيارة لا يشوفنا احد


اخذ ابراهيم بلوزه معه وطلعنا للشارع وركبنا السيارة .. حركت السيارة ووقفتها بعيد عن البيت تنفيذ لطلب ابراهيم عشان ماحد يشوفنا


فتحت لمبة السيارة والتفتت له: يله روح للمرتبة الخلفية عشان احط لك المرهم


نزل ابراهيم وركب ورا وتمدد على المرتبة .. وانا احترت وشلون احط له وانا قدام وهو ورا .. نزلت وفتحت الباب الخلفي لقيت المكان ضيق مقدر اركب معه وهو منسدح المكان مايكفينا ..


حاولت اركب تحت في مكان الرجول بس ماش المراتب الاماميه مضايقتني


والمكان ضيق اصلا خصوصا ان ابراهيم منسدح


تأففت شلون احلها ذي .. آخر شي رفعت راس ابراهيم وجلست وحطيت راسه بحضني .. ايه كذا احسن


ناظرني ابراهيم: خف يدك شوي ترا يعور


قلت بحناااان: يا عمري انت ماراح اعورك لا تخاف


ابتسم ابراهيم .. وحطيت له المرهم بخفه .. وابراهيم عاض شفايفه بألم


جلست احط له وانا خايف لا تزل يدي واعوره .. هو بروحه رايح فيها


لين خلصت وعطيته بلوزته وساعدته عشان يلبسها


ابراهيم: مشكور تعبتك معي كثير


راكان ببتسامة: تعبك راحة


وجلسنا ساكتين شوي


راكان: تعورك يدك ؟


ابراهيم: شوي


راكان: لازم نروح للمستشفى يحطون لك جبس ثاني


هز راسه بإيه .. ورحت للمستشفى ودخلوه قسم طوارئ .. سأله الدكتور ليش انكسر الجبس قال انه كان مستعجل وطاح .. ياعمري اكيد خايف منهم .. يا ويلهم من الله


حطوا له جبس جديد


الدكتور ببتسامه: اوعى ما تستعجلش مره تانيه.. مش عاوز اشوفك هنا


ابراهيم ببتسامة:انشالله


الدكتور: يلا ربنا معاك مع السلامة


وطلعنا انا وابراهيم على آذان الفجر


رحنا للمسجد وصلينا .. وبالطريق واحنا راجعين للبيت شفنا بسام واقف ويتلفت كأنه يدور شي


شهق ابراهيم بخوف: هذا بسام .. اكيد جالس يدورني .. يوووه بيذبحني ياركان وش اسوي ياربي


راكان: اهدى ماعليك مهو قادر يسوي لك شي


ابراهيم بسخريه: ايه هين .. هذا على اتفه شي يصفقني شلون عاد لو طلعت من البيت .. "بخوف وهو شوي ويصيح" راكان انا خاايف


تنهدت ووقفت السيارة بعيد عشان مايشوفنا بسام


التفتت لابراهيم: ابراهيم اهدى شوي وخلنا نفكر


ابراهيم بخوف: شلون تبيني اهدى وهو يدورني .. الحين لو شافني والله مايرحمني ابد .. واكيد بيعلم ابوي بعد وابوي يدور الزله علي ويبي أي سبب عشان يضربني .. خصوصا انه توه معصب علي ..

ياربييه انا تعبان صدري يعورني وايدي واخاف يضربني وجروحي لسى مابرت .. ياربي وش هالمصايب " وحط راسه بحضنه وجلس يبكي"


كسر خاطري وحزنت عليه .. ابراهيم عايش برعب بين نارين ابوه وبسام .. ما يقدر يرجع للبيت بأمان وهو مرتاح ماهو مثلي ارجع للبيت متأخر ماحد يقولي شي .. ابوه سبب له عقده نفسيه وخوف ..

جعل حياتك كلها خوف ورعب يا ابو ابراهيم .. جعل حياتك تتحول لجحيم وماتشوف خير فيها كانك عذبت قلب هالبريء وخليته ماينام الليل من ظلمك

حطيت يدي على ظهر ابراهيم

راكان بحزن: ابراهيم ياعمري خلاص اهدى .. لا تزعل نفسك بدون فايده "انحنيت وقربت منه وهمست" دموعك غاليه لا تنزل


رفع راسه ابراهيم وناظرني بحزن: ياخي الاب نعمة .. لكن علي انا صار نقمة


همست له: ابراهيم .. الدنيا يا صاحبي كلها مآسي واحزان .. ماتضيق الا بالصبر تهان .. اصبر يا ابراهيم .. بيجيهم يوم اسود وقول راكان ماقال .. وبيكونون عبرة لكل ظالم


ابراهيم: طيب متى ؟ متى افتك منهم متى ؟


مديت يدي ولميت كتوفه ولصقته فيني.. قربت فمي لاذنه وهمست


راكان: قريب انشالله قريب .. ابراهيم انا بكرا بروح لمركز الشرطة وابيك تروح معي


ابراهيم بحزن: شلون ؟ ماقدر اطلع بعد هالطلعة توبة خلاص


راكان: ندبر خطة .. مثل ماطلعنا هالمرة نطلع ثانيه وثالثه .. لازم نروح نشتكي ومانسكت لهم .. لازم نرفع عليهم قضية عنف اسري .. ها تجي معي ؟


ابراهيم: انشالله .. اذا قدرت


راكان ببتسامة: كفوو .. يلا الحين انزل وتخبى بين السيارات .. وانا بحاول الهي بسام عنك


ابراهيم:شلون تلهيه ؟


راكان: بتهاوش معه واتناقر وياه وانت تسحب وادخل البيت


ابراهيم: يووه صعبه شلون اتسحب ؟


راكان ببتسامة: تذكر شريط جراند وكيف كنا انا وياك نتسحب بين السيارات ونتخبى عن الشرطة .. حاول تطبق شوي .. وعاد بجراند كنا نتسحب وفيه حريق ونار انت احمد ربك بعد مافيه نار هههههههههه


ابراهيم: هههههههههههههههه


ونزل ابراهيم وهو يضحك .. تخبى بين السيارات واشر لي .. رحت مشيت ببطئ ووقفت عن بسام


راكان: هيه انت .. رح ناد ابراهيم بكلمه شوي


بسام طير عيونه وانهبل: خير خير انشالله؟ وش جايبك بحارتنا ؟


راكان باحتقار: حارتكم؟ وين صك الملكيه ؟؟؟


قرب بسام من السيارة ووقف عند دريشة الراكب


بسام بعصبيه: اقول لا تتطنز عاد .. انا عارف ان ابراهيم معك طلعه احسن لك


سويت نفسي منهبل: ابراهيم ؟؟ وينه لا يكون مو عندكم


بسام بعصبيه: ايه اكيد مو عندنا اجل ليش جاي ادوره


سويت نفسي منقهر ورفعت يديني : حسسسبي الله عليكم وين ابراهيم!! .. مضيعينه وما تدرون وين ارضه من سماه .. ماتدرون هو حي ولا ميت يالكفرة يالفجرة .. ياللي ماتخافون الله


بسام بحقد: اقول ما الكافر الا انت .. لا تقعد تنكر وتسوي نفسك ماتدري .. طلعه الكلب احسن لك وله


قلت باحتقار: والله الكلب قدامي


عصب بسام وقام يسب ويهاوش .. ابتسمت اغيضه


رفعت نظري شفت ابراهيم يأشر لي .. ودخل البيت على طول


التفتت لبسام بعصبيه: روح دوره زين يمكن راح منا ولا منا .. روح تأكد الله ياخذك


وراح داخل وجا بعد شوي وكان واضح انه متفشل


بسام بعصبيه يحاول يخفي احراجه: نايم الكلب .. انا دورته زين ومالقيته .. انا متأكد انكم مخططين لكن ان كشفتكم والله ماتطلعون سالمين .. انا شام ريحة طبخ لكن يا ويلكم


راكان: اقول تأكد يمكنها ريحة اباطك .. انقلع يالحول وثانيه مره تأكد زين .. خوفتني على الفاضي


عصب بسام وقام يرفس السيارة وهو يسب


قلت عشان ابعد الشبهه ومايحس اني جاي عالفاضي: الحين يله روح ناده
ابي اكلمه


بسام بعصبيه: باحلامك .. روح عشان ماتصرف معك تصرف ثاني


راكان: انا اوريك


وبدا يسب ويهاوش ... ابتسمت اغيضه .. وحركت السيارة على طول


اول ما مشيت دقيت على ابراهيم: هاه بشر ؟


ابراهيم بهمس: الوضع اوكي .. الحمدلله نجحت الخطه .. يلا بنام عشان مايشك فيني


راكان ببتسامة: نوم العوافي


وسكرت الجوال .. الشمس طلعت والسماء زرقاء .. تثاوبت وحركت السيارة متوجه للاستراحة وتحديدا للفراش عشان اكمل نومي .. بعد هالليله المليئه بالاكشن

@@@@@@@@@@@@@@@@@@@@@@@@@

انتهى البارت

قراءة ممتعة



بسم الله الرحمن الرحيم

الجزء الرابع عشر

المعــانـــــــاهـ ~

الساعة 7 مساء

(ابراهيم)


دخلت جوا البيت بروح لمكتب ابوي .. بروح اشتكي له حالتي ..بقوله ابغى لو فراش انام عليه يمكن يحن علي شوي .. يارب يوافق يارب


رحت للمكتب وطقيت الباب .. مارد علي .. فتحت الباب بشويش ودخلت .. سمعت صوته بالحمام .. جلست على الكنبة انتظره يطلع


طوّل ماطلع ..فتحت جوالي اناظر الساعة وخليته على الطاولة ..عشر دقايق وطلع .. جلس يناظرني شوي ثم جلس ورا المكتب


ابوي بجفاء: خير ؟


ابراهيم: يبه .. ابي اروح لغرفتي .. الملحق بارد مقدر انام فيه


ابوي بقسوة: لا


ابراهيم بقهر: ليييييش ؟


ابوي بعصبيه: من دون ليش .. احمد ربك كنت بخليك تنام بالحوش


افف وشش هالقسوة .. هذا مخلوق من ايش ؟


ابراهيم بحزن: طيب ع الاقل عطني السرير بحطه في الملحق


ابوي: ومن قالك ان فيه سرير ؟ سريرك والاثاث كله بعناه


وقفت بصدمه: ووووشششش ؟


ابوي بحده : اللي سمعته


قلت وانا اقرب منه والعبرة خانقتني: طيب خلني اطلع من البيت


ابوي بعصبيه: على كيفك .. تطلع وين تروح ؟؟ بالشارع !


قلت بقهر وصراخ: والله الشارع ارحم لي من بيتك


وقف ابوي بعصبيه: والله وطلع لك لسان يا ابراهيم .. انقلع برا اشوف


قلت بهدووء وحزن عميق: حسبي الله ونعم الوكيل عليك


وتوجهت للباب وقبل لا اطلع التفتت له


ابراهيم بحزن: اترك لي فرصة اذكرك بالخير بعد وفاتك يبه .. فرصه وحده يبه


وطلعت .. رحت الملحق وانا اتأمل المكان بقهر وحزن عميق .. ماعندي فراش انام عليه .. ماعندي بطانيه اتدفى من البرد .. نايم على البلاط البارد بدون وقايه


ماتوقعت ان حالتي تسوء لهالدرجة .. ماتوقعت اني بوصل لهالحالة ابد..


رحت توضيت وصليت العشاء وانحنيت ادعي وانا ابكي


اللهم ارحم ضعفي وقلة حيلتي وهواني على الناس .. وانصرني على من ظلمني يا ارحم الراحمين


يارب تفرجها علي يااارب


رفعت راسي بقهر .. آآآآه ياليتني عندك يا راكان كان انا بخير


قسم بالله الخدامات عايشين عيشة احسن مني .. ابوي رماني مثل القمامة واشد بعد .. آآخ ياليتني عايش عندك يا راكان


هناك السعادة والراحة مو هنا .. هناك اعيش عند واحد يحبني ويعزني .. هنا اعيش عند واحد يكرهني ومايبيني ويذلني بعد .. وانا ولده


فرق شآآسع بين راكان وابوي .. راكان لو يجيني جرح بسيط يخاف علي وماينام لين يتطمن علي .. ابوي لو اموت قدامه ما درا عني ولا اهتم ولا تحركت شعره فيه


مين فيهم ابوي بالضبط ؟

@@@@@@@@@@@@@@@@@@@@@@@

(راكان)


صليت العشاء .. وتذكرت اني باخذ ابراهيم لمركز الشرطة .. اخذت جوالي ودقيت عليه اذكره

@@@@@@@@@@@@@@@@@@@@@@@@

في مكتب ابو ابراهيم


سمع صوت نغمة جوال .. رفع راسه شاف جوال ابراهيم على الطاولة .. طنشه وكمل شغله .. لكن الجوال استمر يرن ويرن


قرر يروح يشوف من المتصل .. عنده فضول يبي يعرف ولده من يكلم ومن يحاكي .. مايعرف عن ولده شي الا اسمه وبس .. ناسي كم عمره ما قد جلس مع ولده وسأله عن اخباره وطموحه واهتماماته ..

حتى ماكلف نفسه يسأله لما طلع 3 شهور وين راح ووين عاش ومن سكن عنده.. ما اهتم يعرف ولده ياكل زين ولا لا ولو يموت ما اهتم له


كل همه كيف يهينه ويعذبه اكثر وينتقم منه.. حقده على امه وعليه اعمى قلبه وخلاه اقسى من الحجر


اخذ الجوال وشاف الشاشة ( لزيم الروح ) استغرب مين لزيم الروح ؟!


قرر يرد بما ان صوته قريب من صوت ابراهيم خصوصا بالجوال


نعم صوته شوي و رد: الووو


راكان: هلا ابراهيم .. شخبارك ؟


باستغراب: بخير


راكان:وش فيه صوتك متغير ؟


ابو ابراهيم باحراج: آآآ لا تعبان شوي


راكان بحنان: سلامات عسى ماشر وش فيك ؟


كشر وانقهر .. من هذا اللي يحب ولده ويخاف عليه هالكثر


ابو ابراهيم: لا مزكم شوي


راكان: اكيد من النوم بالملحق البارد .. حسبي الله عليه للحين ماعطاك فراش ؟


حقد على ابراهيم اكثر "ابراهيم وش قايل له عني الخسيس؟ !"


ابو ابراهيم: الا عطيته


راكان بستغراب: عطيته ؟


ابو ابراهيم بارتباك: لا قصدي عطاني


راكان بشك: اها ايه اشوى .. طيب لا تنسا موعدنا اليوم هاه .. بجيك الساعة 9


ابو ابراهيم باستغراب: أي موعد ؟


راكان بستغراب: وش فيك نسيت ؟ .. موعدنا مع الشرطة


ابو ابراهيم بقهر مكبوت: الشرطة !.. وش نقولهم ؟


راكان: نقول قضية عنف اسري .. لازم مانسكت لهم يا ابراهيم .. خصوصا ابوك اللي ما يخاف الله


ابو ابراهيم انقهر اكثر: طيب طيب خلاص


راكان: خلاص على الساعة 9 بجيك اوكي ؟ .. "بضحكه" ونسوي عملية تهريب نفس امس



ابو ابراهيم: اوكي .. مع السلامه


وسكر الجوال بعصبيه: شرطة هاه ؟! .. وعملية تهريب !! .. هين يالكلاب .. تسوون خطة على بالكم بتلعبون علي .. هين يا ابراهيم ان ماجلدتك ماكون ابو فهد


ورمى الجوال على الجدار بقوه لين تكسر وتفتت .. قام بعصبيه وهو يصرخ :
ابراهيييييييييييييييييييييييييييم


@@@@@@@@@@@@@@@@@@@@@@@@@

( ابراهيم )


كنت جالس اكتب في دفتري الرمادي .. الدفتر هذا صار صديقي كل ما حزنت اكتب وافضفض له


فجأه دخل ابوي مثل الصاعقه وصرخ بوجهي : يا ككككلب


وعطاني كف قوي طحت على ورا بصدمه ودموعي غطت عيوني على طول .. انصدمت وش فيه معصب كذا


قرب ابوي ومسكني مع ثوبي ويهزني بصراخ: يالخسيس يالوقح .. انا تشتكي علي عند الشرطة ؟ ! .. انا بتروح تبلغ علي وش محسب نفسك هاااه ؟


وعطاني كف ورماني عالارض بقوه .. غطيت وجهي بذراعي وزحفت للزاوية برعب


ابوي بعصبيه: بترفع علي قضية هاه ؟ .. بتسود وجهي قدام العالم يا ويلي ويلاه انا ابو فهد اللي الكل يعمل لي الف حساب تجي انت يالحقير وتفكر تشتكي علي .. الله يسود وجهك .. الله يسود وجهك قل آمين .. انت عار علي يا ابراهيم .. عار علي


حزّت في خاطري .. ابوي يقولي انت عار علي ! .. انا عار عليه انا عار


وغطيت وجهي بيدي وبكيت بقوه


ابوي بعصبيه وهو يرفسني برجله: قووووم وكلمني .. قووولي كيف تتجرأ يالكلب !!.. كيف يخطر على بالك هالشي .. قوووم حاكني وقولي ولا تقعد تتبكبك لي مثل النسوان


ورفسني بقوه : اقووووووولك قووووم


وفصخ عقاله وبدا يضرب ويضرب .. وانا جسد بلا روح .. لميت جسمي وتكومت على نفسي بالزاوية احاول احتمي منه .. وانا اصيح


واشوف ابوي يرفع العقال ويهوي به على ظهري عدة مرات .. وكأنه يضرب عدوه مب ولده .. بلا رحمة


ضربني بقوه .. حسيت نفسي باموت .. بس ماصرخت ولا تألمت .. لان الالم اللي بقلبي اقوى من الالم اللي بجسمي .. واقوى من اني اصرخ


استمرر يضربني نص ساعة متواصلة .. لين فقدت العافية تماما


ابوي بصراخ وهو يضرب: ما انخلق الرجال اللي يفكر يشتكي علي عند الشرطه ويفضحني بين الناس .. تقوم انت يالبزر وتفكر تشتكي علي ؟ .. قووووم ورني شجاعتك اشوف ..

يالبزر يالعاق ياللي ماتربيت ياللي مافيك رجولة .. تشتكي على ابووووك ؟ .. آه يالقهر بس .. انا ماربيتك زين ماطلعت علي طالع على امك .. ولا لو طلعت علي كان صرت رجال .. لكن طالع على امك وش اقول بس صدق النار ماترث الا الرماد


لا حول ولا قوة الا بالله .. يرميني ويهملني ثم يقولي ماتربيت .. يضربني واذا قلت شي يتهمني بالعقوق والعصيان .. وش هالأب ؟!


قلت وانا ابكي ومنهار: خلاااااص والله ما اشتكي عليك .. بس اتركني تكفى


وصوت وبكائي واصل آخر الشارع


وقف ابوي عن الضرب وناظرني بحقد : بغيت تفضحني يالوقح .. بغيت تخلي الناس تاكل وجهي جعل النار تاكل وجهك .. ان فكرت بهالشي مره ثانيه اعتبر نفسك ميت .. ولا لاصلخ جلدك صلخ "وصرخ" سمـــــعتنــــي؟؟


هزيت راسي بإيه بلا شعور وانا ابكي .. سمعته يروح لبسام ويكلمه


ابوي بصراخ: قفل باب الشارع واقعد عنده احرسه.. لاتخلي الكلب يطلع ساامع


بسام: انشالله عمي


وراح ابوي .. وتركني طايح ع الارض مثل الجثة الهامده





بعد ساعتين


مرت ساعتين وانا ما تحركت ابد .. ماعدت بخير


حسيت بشي يتحرك بظهري .. لمست ظهري حسيت بشي سايل


ناظرت يدي شفت دم .. تنهدت بضيق .. اووه دم بعد !


تحاملت على نفسي وحاولت اقوم .. قمت بصعوبه وانا متسند على الجدار واعرج


تمسكت بالجدار ومشيت بتعب لين وصلت الباب .. فكرت اروح الحمام اخذ شاور .. بس اكيد بيكون اليم مع هالجروح


دخلت الحمام وانتوا بكرامة .. فصخت بلوزتي وناظرت ظهري بالمراية .. افف كله خطوط حمراء .. ورسمة العقال مطبوعه عليه .. وفيه شوي دم


الحمدلله ان ركز على ظهري بالضرب بس .. وصدري ماجاه شي .. لو ضرب صدري كان متت من الالم


ناظرت نفسي وبكيت منقهر .. ظهري كله جروح وضربات وصدري جروح وحروق مع بعض ويدي مكسورة وتعبااااان مرره مافيني حيل اسوي شي .. الله لا يسامحك يبه .. الله لا يسامحك


غمضت عيوني وانا اتذكر .. "انت عار علي يا ابراهيم .. عار علي"


ونزلت دموعي بلا توقف .. والكلمة ترن باذاني


هو شلون عرف بهالشي .. شلون عرف اني بشتكي عليه .. وكل هذا وانا لسا ماشتكيت اجل لا اشتكيت وش بيسوي ؟


فكرت ادق على راكان .. بس جوالي مدري وينه .. اوه صح نسيته عند ابوي .. ماقدر اروح اجيبه .. وش اسوي الحين وشلون ادق على راكان ؟؟


@@@@@@@@@@@@@@@@@@@@@@@@@@

( راكان )


لبقت سيارتي قريب من البيت .. الساعة 9 الحين .. وابراهيم ماطلع .. ناظرت الباب شفت بسام جالس .. افف يعني مافي امل يطلع ابراهيم وبسام موجود


اخذت الجوال ودقيت عليه الجوال مقفول .. غريبه ليش مقفل جواله .. اسلوبه كان غريب وانا اكلمه اليوم .. مدري حسيته مو ابراهيم


دقيت مره ثانيه وثالثه .. اففف ليش مايرد .. ناظرت بسام اللي ماتحرك من مكانه .. قاعد عند الباب ويناظر جواله .. الله ياخذك قم خل ابراهيم يطلع


انتظرت نص ساعة .. والكلب ماتحرك .. وشكله مو ناوي يقوم اصلا .. ناظرت البيت باحباط وحركت سيارتي .. ابراهيم ماراح يطلع .. بروح اشتكي بروحي احسن


رحت لمركز الشرطة .. واشتكيت بس ماطلعت بفايدة .. قالوا لازم دليل او تجيب صاحب القضية نشوفه .. صح لازم دليل .. بس شلون باجيب ابراهيم وبسام مرابط عند الباب


والمشكلة ان ابراهيم ما يرد .. رجعت للبيت ونفس الشي لقيت بسام ماتحرك من مكانه .. وابراهيم ماله حس


حركت السيارة ورحت للاستراحة .. برجع بالليل اذا ناموا اهله وانشالله اشوفه

@@@@@@@@@@@@@@@@@@@@@@@@

الساعة 11

(ابراهيم)


تروشت بمويه بس عشان يروح الدم .. وانا جالس مافيني حيل اقوم


وطلعت ولبست البنطلون بصعوبه بيد وحده بس .. وحاولت البس التيشيرت بيد وحده وعجزت .. حاولت استخدم يدي الثانيه بس ماقدرت .. بالاخير عورني صدري وتركت التيشرت مو لازم البسه


انسدحت ع الارض بتعب .. حاولت ما اخذ راحتي بزيادة وانا منسدح عشان ما يعورني ظهري


اففف .. شلون بنام اليوم .. الارض قاسية وظهري مجروح


اكيد راكان الحين ينتظرني ومستغرب ليش تأخرت


آآخ يا راكان لو تدري وش صار لي بس


متى اتخلص من هالعذاب متى ؟


لو جوالي معي كان كلمته .. بس الحين شلون؟؟


لا يكون راح للشرطة يشتكي .. لا يارب لا .. بيذبحني ابوووي


تأففت ليش انا ابوي كذا .. بدال ما احس بالأمان بجنبه احس بالخوف .. بدال ما يكون عزوتي وسندي بهالدنيا .. يصير سبب حزني وألمي


ليش جايبني للدنيا طيب دامه بيعذبني كذا ؟! .. استغفر الله بس


بعد ساعتين


سمعت صوت بوري سيارة راكان .. انصدمت وفرحت


طلعت من الملحق على طول ورحت باب الشارع وفتحته


راكان بفرحه: ابراااهييم .. "وجا يركض لي"


وقف قدامي وقبل لا يتكلم انصدم من شكلي


راكان بصدمه ودهشه واستغراب: ابراهييييم ! .. "ومسكني وناظرني من فوق لتحت يتفحصني" ابراهيم من سوا فيك كذااااا ؟!!


ابراهيم بحزن: من تتوقع يعني ؟


راكان بعصبيه وقهر : ابووووووك ؟؟؟؟ "ورفع يديني يدعي" الله ياخذه اخذ عزيز مقتدر .. ليش سوااا فيك كذا ؟؟ .. الله يشل يده


مسكته وطلعته برا البيت: اسكت لا تدعي عليه .. ترا ساعة استجابة


راكان بعصبيه: وليش ماتبيني ادعي الا خلني ادعي عليه يستاهل


ابراهيم: بس حتى لو ترا هذا ابوي وما يهون علي


تنهد راكان بحزن: يا طيبة قلبك يا ابراهيم .. والله انه مايستاهل ولد بار مثلك .. الله يفرج همك ويعطيك على قد نيتك .. "حط يده على كتفي" انت طيّب يا ابراهيم والله ماتستاهل هالاب القاسي والظالم ..

سبحان الله مادري كيف يطلع من هالاب الظالم ولد يحمل كل الاخلاق والصفات الحسنه .. سبحان الذي يخرج الحي من الميت


نزلت راسي بحزن: مشكور راكان .. انت روح للسيارة بروح اخذ فنيلتي وارجع لك .. وبالسيارة نكمل كلامنا


هز راسه بإيه وتوجه للسيارة .. رحت للملحق واخذت التيشيرت



(راكان)

جا ابراهيم وركب السيارة ومعه دفتر وتيشرت .. والتفت لي ومدلي التيشرت


ابراهيم: لبسني اياه


هزيت راسي بأسف .. حتى بلوزته مو قادر يلبسها .. لا حول ولا قوة الا بالله


اخذت البلوزه ولبسته اياها


ابراهيم وهو يحط الدفتر بالدرج: خل الدفتر عندك .. مابي احد يقراه


راكان: طيب ليه ماتخليه عندك ؟


ابراهيم: اخاف يطيح بيد ابوي ويقراه


راكان باستغراب: ليه وش كاتب فيه ؟


مارد علي ولف وجهه وسكت


راكان: طيب قولي وش السالفة ؟ ليش ضربك كذا ؟


تنهد ابراهيم ونزل راسه بحزن .. وقالي السالفة كلها ..وجلس يبكي بقهر


انصدمت: ابراهيم !! .. ابوك شلون عرف بالسالفة؟


ابراهيم ببكاء: مادري


راكان: جوالك وينه ؟ .. انا دقيت عليك اليوم


ابراهيم: متى ؟ .. انا جوالي نسيته بمكتب ابوي من المغرب


انصدمت .. يعني يوم ادق كان الجوال بمكتب ابو ابراهيم .. وهو اللي رد علي !


كنت حاس ان الصوت متغير علي .. بس على بالي ان ابراهيم تعبان


قلت بحزن: ابراهيم ..ابوك هو اللي رد علي يوم دقيت عليك اليوم .. "وقلتله السالفة"


ناظرني ابراهيم بصمت .. ونزل راسه .. وهو يبكي بكاء يقطع القلب


لاحول ولا قوة الا بالله .. نزلت دموعي غصب ولفيت وجهي عنه وانا اغطي عيوني بشماغي .. مابيه يشوفني ويتأثر


دايم كنت انا اللي اواسيه واحثه على الصبر والتحمل .. الحين انا بنفسي عاجز ومنهار وابي من يواسيني


كيف هالانسان يرتاح وهو معذب قلبين .. كيف ينام وهو تارك اثنين يبكون وماناموا الليل من ظلمه


والله خساره فيه كلمة اب


حركت سيارتي مادري وين اروح .. لقيت نفسي عند الكورنيش.. وقفت سيارتي قبال البحر


نزلت وجلست على كبوت السيارة .. وجا ابراهيم جلس جنبي بصمت


قعدنا دقايق ساكتين .. وكل واحد يفكر بهمه


تكلم ابراهيم بعد صمت: يقولي اني عار عليه .. و يقول اني مو رجال .. مادري ليش انا طايح من عينه


راكان باستهزاء:شف من يتكلم بس .. عاد هو الرجال ؟؟ .. والله لو فيه ذرة رجولة ما سوا سواته


ابراهيم بدموع: المشكلة ياليته يكرهني بس .. يكره امي بعد ويسبها .. مادري وش سوينا له .. والله اني كنت اكثر واحد من اخواني بار فيه .. والله اني احبه ليش يكرهني ؟


راكان بحزن: هو الخسران .. انت اكثر واحد من عياله تحبه وبار فيه وهو فرط فيك .. نشوف اذا عياله الثانين صاروا مثلك .. اصلا اتوقع من اول طيحة بيتخلون عنه على طول ..

"حطيت يدي على كتفه" لا تهتم لكلامه عنك وعن امك .. واذا سب يعني ؟ .. ماراح ينقص من حسناتك شي .. ماراح تخسر شي


ابراهيم: اصلا كل شي خسرته .. ماعندي شي اخسره


سكتت وما رديت عليه


بعد تفكير


راكان: ابراهيم .. خالك وينه ؟ .. كلمه يمكن يقدر يسوي شي


ابراهيم: خالي مو هنا .. يدرس باستراليا .. ولو كلمته ماراح استفيد شي .. هو مابيده يسوي شي بس ينقهر ويسب ع الفاضي


راكان: طيب جدك ابو امك حي ؟ .. أي احد من اهل امك ؟


ابراهيم: ما اعرفهم .. اغلبهم ساكنين بلبنان


راكان باستغراب: ليش ؟ .. هم لبنانيين ؟


ابراهيم: ايه .. امي لبنانيه


سكتت منصدم .. توني ادري ان ام ابراهيم لبنانيه .. صح ابراهيم ماش صفاته وطبايعه غير .. ابراهيم ناعم .. اقصد مافيه من خشونتنا احنا السعوديين .. طلع فيه عرق لبناني


راكان: اها .. طيب تراني بلغت الشرطة .. بس لازم تجي معي


التفت لي ابراهيم منصدم: بلغت ؟ .. ياويلي من ابوووي


راكان: ايه بلغت بس ماطلعت بنتيجه .. قالوا لازم دليل


ابراهيم بخوف: خلاص لا تروح لهم مره ثانيه .. تكفى راكان والله بيذبحني ابوي


سكتت منقهر .. اففف يعني مافيه حل وابراهيم خواف .. ما الومه بصراحة اللي شافه مو شوي .. ياربي وش هالحالة .. نوقف كذا مكتفين ايادينا وما نسوي شي!


قطعت افكاري وانا اسمع صوت ابراهيم يبكي بهدوء


التفتت له بحزن: ابراهيم وش فيك .. خلاص ماراح ابلغ مره ثانيه


ابراهيم: مب عشان كذا


راكان: اجل عشان ايش؟


ابراهيم بحزن: على حالتي .. لا ام ولا اب ولا حتى اخوان


حطيت يدي على كتفه: افاا .. وانا وين رحت ؟ .. اعتبرني امك وابوك واخوك وصديقك وكل شي .. صح اني ماقدر اعوضك عن امك وابوك بس ..


قاطعني ابراهيم: بالعكس .. انت جامع كل صفاتهم فيك


ابتسمت له


كمل كلامه بقهر: بس اللي قاهرني اني عايش عندهم مو عندك .. فرقوني عنك وحرموني الله يحرمهم من الجنة .. "بصراخ" تحسبوني ضعيف وبسكت لكم لكن والله لانتقم منكم واحرقكم كلكم


راكان ببتسامة: وانا بتحرقني بعد ؟ .. وش دخلني انا ؟


ناظرني بقهر ولف وجهه عني


راكان ببتسامة: ابراهيم .. نروح للاستراحة ؟


ابراهيم بترجي: ايه تكفى


مسكت يده: يله مشينا


وركبنا السيارة .. ورحت الاستراحة ووصلنا


نزل ابراهيم على طول ونزلت الحقه


دخل ابراهيم الاستراحة ووقف بالنص


مشيت لعنده: وش فييك


التفت لي ابراهيم ببتسامة: ياخي ذكرياااااااات


راكان بستغراب: ياخي 3 ايام بس


ضربني مع ظهري بقهر: ياخي انت ماتحس؟ .. هالايام عندي كأنها 3 سنوات


قلت وانا افرك ظهري: آآي ياخي انت مايمزح معك


ابراهيم ببتسامة: احسن


راكان: اوريك


طنشني وراح للمطبخ .. لحقته بشوف وش يسوي


لقيته فاتح الثلاجة ويطلع الاكل


التفت لي ببتسامة: معليش والله جوعان


راكان: هههههه بالعافية


ابراهيم: على قلبك


وجلس ابراهيم ياكل .. وانا اناظره ياكل بشراهه .. ياعمري واضح انه جوعان


ابراهيم رفع راسه: راكان .. ممكن طلب اذا تقدر يعني


راكان: افا عليك انت تامر امر

ابراهيم ببتسامة احراج: جوالي اخذه ابوي .. يعني اذا تقدر تجيب لي جوال باكون شاكر لك


راكان ببتسامة: من عيوني .. وش نوع الجوال اللي تبيه ؟


ابراهيم: بلاك بيري


راكان: انشالله بكرا تلقاه عندك


ابراهيم بضحكه: اصلا غصبن عنك هههههههههه


راكان: ههههههههههه ترا اهون


ابراهيم بضحكه: لا خلاص


قلت وانا اناظر ساعتي: ترا الساعة 3 .. ماتبي ترجع للبيت ؟ .. اخاف اهلك يفقدونك ؟


ابراهيم بحزن: اووه لازم ارجع .. ابي اقعد معك


راكان: متى اهلك يقومون ؟


ابراهيم: الساعة 7 تقريبا


راكان ببتسامة: خلاص .. بوديك الساعة 6


ابراهيم ببتسامة: اوكي "ونزل راسه ثم رفعه" ياخي ياليتك اخوي


راكان: ههههه ماقلت شي غريب .. انا اخوك


ابراهيم بتمني: لا قصدي ياليتنا نعيش مع بعض .. نلعب مع بعض ونطلع مع بعض .. ونروح ونجي مع بعض بدون ماحد يقولنا شي


مديت يدي وسحبته لي .. ولصقت خدي بخده


راكان: ابراهيم .. بيجي اللي انتظرته بيوم من الايام .. مادري متى لكنه قريب


ابراهيم: انشالله .. الله يسمع منك


ابتسمت له .. وقعدنا مع بعض ..وسولفنا وجلسنا نشوف التلفزيون ومر الوقت بدون مانحس


@@@@@@@@@@@@@@@@@@@@@@@@@

الساعة 6:30 صباحا


كنا جالسين انا وابراهيم عند المسبح


ابراهيم: الساعة 6 ونص .. يلا ودني البيت "وهو يتثاوب" بي نوم


راكان: ابوك ماعطاك سرير صح ؟


ابراهيم: لا


راكان بحزن: ولا يكون بتنام ع الارض وانت بهالحالة


ابراهيم: شسوي طيب ؟


رحت للغرفة واخذت لحاف ومخده وبطانيه ثقيله


راكان: خذ هذي لك


ابراهيم بفرحه: شكراا .. الله يخليك لي


راكان ببتسامة: آآميين .. يله مشينا


وبالطريق:

راكان ببتسامة: ابراهيم تخيل اموت ؟ .. وش بتسوي


ابراهيم بخوف: بسم الله عليك .. وش جاب طاري الموت


راكان: قلي طيب وش بتسوي


ابراهيم ببتسامة: ابد .. بسوي حفلة بدال العزاء وبعزم كل الناس ونحتفل 3 ايام


راكان ببتسامة: لا جد عاد .. وش بتسوي


ابراهيم: وش بسوي يعني ؟ .. انا آمالي بالتخلص من ابوي كلها معلقة فيك .. لو تموت كان ما اذوق الفرحة بحياتي للأبد .. كان ما اوقف عن البكاء ابد .. كان تبقى ايامي كلها حزن بحزن


تنهدت .. غبي انا وشو له افتح السالفة .. صدق اني بقررررررره


وصلنا للبيت .. ونزل ابراهيم ونزلت معه


ابراهيم باستغراب: وشو له تنزل معي ؟


رفعت قبضة يديني بتحدي: بدافع عنك


ابراهيم: ههههه


ودخل للملحق ودخلت معه .. اشوى ماكان فيه احد وماحد شافنا .. اخذت اللحاف اللي جبته معي وفرشته على الارض .. وانسدح ابراهيم وغطيته بنفسي .. وطلعت


قعدت بالسيارة اراقب البيت .. ابي اتطمن على ابراهيم لايسوون له شي


بعد ربع ساعة طلع رجال من البيت .. هذا ابو ابراهيم .. جلست اناظره بحقد .. ونزلت من السيارة


شفته واقف عند الباب ويناظرني باستغراب .. شكله يحسبني واحد من الجيران


وقفت عنده: السلام عليكم


ابو ابراهيم: وعليكم السلام "ومد يده يسلم"


والله مايستحي وجه العنز .. ناظرت يده وناظرته بحقد


راكان: انت ابو ابراهيم ؟


ابو ابراهيم: ايه .. مين الأخ؟


راكان: شلون ولدك ابراهيم ؟


ابو ابراهيم: ابراهيم ! .. ابراهيم بخير


راكان باحتقار: أي خير ؟؟ .. انت تدري عنه اصلا ؟!


ابو ابراهيم: من انت ووش دخلك ؟


راكان بحقد: اسمحلي على التدخل بخصوصياتك .. لكن انت اللي اجبرتني على كذا


وقربت منه بعصبيه : يا رجال خاف ربك .. هذا ولدك وفلذة كبدك تسوي فيه كذا ؟ .. وين الخوف من الله ؟ .. وين الاحسان لليتيم؟ .. ما تخاف على نفسك يجيك شي من ظلمك له ؟


ابو ابراهيم بارتباك: انا ماظلمته .. انت من قالك ؟


راكان: مايحتاج احد يقولي .. وانا والجيران كلهم نعرف بهالشي .. نسيت امس يوم تضربه بالملحق؟ .. ترا صراخه كان واصل آخر الدنيا .. يا رجال حس شوي .. هذا يتيم حرام عليك تعذبه وتضربه كل هالضرب .. مافي احد عاقل يسوي سواتك مع ولد يتيم .. شلون عاد اذا كان هالولد ولده من صلبه ..

اذا مو قد العيال ليش تجيب ؟ .. ولا بس عشان تعذبه وتهينه؟ .. لكن تأكد ان الله بيسألك وبيحاسبك على ظلمك واهمالك لهالولد .. كلكم راع وكلكم مسؤول عن رعيته .. ويوم القيامة راح يقتص منك وينتقم على كل الظلم اللي سببته له


قلت وانا عارف نقطة ضعفه: ترا فضيحتك واصلة لسابع جار .. الكل يدري باللي يصير ببيتك .. جعل الناس تاكل وجهك بالكلام .. جعل فضيحتك على كل لسان .. جعل سمعتك تصير بالارض ياللي ماتخاف الله


جلس يناظرني بقهر .. تركته ورحت للسيارة .. ابو ابراهيم وامثاله يخافون على سمعتهم .. انشالله ماعاد يأذي ابراهيم خوفاً على سمعته .. والله لافضحك يابو ابراهيم لين تتوب

@@@@@@@@@@@@@@@@@@@@@@@@@@

انتهى البارت

قراءة ممتعة





بسم الله الرحمن الرحيم

الجزء الخامس عشر

المعــــانـــاهـ ~

الساعة 7 صباحاً

(راكان)


ركبت سيارتي .. وحركت متوجه للاستراحة


صح تذكرت ! .. ابراهيم حط الدفتر بالدرج وما اخذه


فتحت الدرج اتأكد .. طلع ظني في محله والدفتر موجود


اقراه ولا لا ؟ .. ابراهيم قال لا تخلي احد يقراه


بس ماقال لا تقراه انت


وش هالغباء .. دامه مايبي احد يقراه اكيد مايبيني اقراه انا بعد


وش ممكن يكون مخبي عني ابراهيم .. اخذت الدفتر و مسكته بايديني


افتحه ولا لا .. ابراهيم كل اسراره عندي وما يخبي عني شي .. ليش هالمره ما يبيني اقراه ؟! .. يمكن مايبيني اشفق عليه


ليش طيب ؟! انا مشفق عليه من زمان .. من اول ما قابلته وهو كاسر خاطري .. يعني بيتغير شي لو قريت الدفتر ؟!


حطيت الدفتر بالمرتبه اللي جنبي .. ووقفت السيارة عند الاستراحة


اخذت الدفتر ونزلت .. حطيته على طاولة المطبخ وجلست اسوي كوفي


المفروض ما انام عشان اروح الجامعة .. افف مالي خلق ابد


صاير هالايام مهمل دراستي كثييير .. لا اذاكر ولا افتح الكتاب ابد


بس شسوي .. شلون بذاكر وبالي كله مع ابراهيم


صارلي ثلاث ايام مارحت للجامعة .. من اول ما راح ابراهيم لبيته ما داومت ابد


هالاسبوع ما داومت الا السبت وباقي الايام سحبت عليها .. واليوم بعد مالي خلق وفيني النوووم


خلصت الكوفي وجلست على الطاولة اشرب .. وانا اناظر الدفتر


افتحه ولا لا .. تنهدت وقررت افتحه .. سوري ابراهيم بس فيني فضووول


اخذت الدفتر وفتحته .. اول صفحة مكتوب :


لم اتوقع يوماً أني سأكتب هنا , لكن إن لم ينصت إليك البشر , يكفي ان الورق ينصت لخطوط اقلامك


استغربت .. وفتحت الصفحة الثانية .. كانت بيتين شعر:

سأنام بهدوء وكلي يقين ** بإن ربي سيكون لي معين
لعل غدي يكون أفضل ** لعل بالصبر الفرج يأتين


فتحت الصفحة الثالثة:

( راكان والله احبك ياليت اقدر ارجع لك حالتي بدون ماتسر عدو ولا صديق .. لكن خذلتني ماكنت اتوقعك كذا ياليتيك قايل لي من زمان قبل لا يتعلق قلبي فيك


تعرف راكان يقولون "من يجعلك سعيداً اليوم هو من سيتسبب لك باعمق جرح غداً" وانت فعلا سويت هالشي

هذا ثالث يوم من فارقتك الله يعيني بالايام الجاية )


هذا اكيد كتبه بعد ما طلع من عندي ذاك اليوم .. الحمدلله انه رجع لي


فتحت الصفحة الرابعة :


محزن ان يكون من اقاربك من يحملون قلوب ملوثه يغيضهم نجاحك ويحزنهم فرحك لا تجد خيرهم ولا يكفون عنك شرهم .. الحمدلله على كل حال


هزيت راسي بأسف .. وفتحت الصفحة الخامسة:


لم اتصور ان ابقى يوما هكذا كالمشرد في الطرقات لا بيت يأوي ولا سقف يحمي

لم اتصور ان يرميني ابي هكذا كما ترمى القمامة ويرمى الشيء فوق الحاجة

اتعلم ابي ؟ لم اتصور ان نبقى يوما هكذا كالأعداء تماما


تأثرت كثييير .. كلامه يكسر الخااطر .. فتحت الصفحة السادسة :

بعض الناس لا ترتاح لهم من اول نظرة .. لكن سرعان ما يصبحون كالدم يسري في عروقك وكالنبض لقلبك فلا تطيق فراقهم يوماً ما .


الصفحة السابعة:

راكان , أيها الشاب اللطيف , الذي تربع في كل خلاياي , واتخذ قلبي له مسكناً , الا تعلم ما يعنيه فراقك بالنسبة لي ؟!

سأدعو الله ان يحميك ويبقيك لي وان لا يريني فيك بأساً يبكيني عليك , يا {اخي}


الصفحة الثامنة .. كاتب شعر :

لا ترحل إبقى بجانبي ... فأنت مصدر الفرحة والحنان
انتظر وتريث ألا تعلم! ... هناك قلباً أنت له خفقان
كم كنت مصدر سعادتي .... فبجانبك عشت بأمان
ألا تعلم أنك نبض وروح... واحتليت في قلبي مكان
تربعت في كل خلاياي ... كأنك دماً يسري في الشريان
كأني طفل وأنت أمي .... كأنك لي نبع عطف وحنان
أأتي إليك وكلي أحزان .... فتسعدني وتستقبلي بالاحضان
كنت بجانبي في كل لحظة .... لحظات السعادة والأحزان
لو يسألوني من سكن قلبك؟ ... سأجيبهم أخٌ اسمه [راكان]


ضميت الدفتر .. ياعمرررري يا ابراهيييم جعلنا ما نتفاررق ابــد


فتحت الصفحة العاشرة:

لقد اجبروني على الرجوع .. وانمحى كل شيء .. كل شيء ! .. حتى امالي بالعيش بحرية ذهبت ادرااااج الرياح

ماضي اسود .. وحاضر اسود .. والمستقبل بيد الله

الصفحة 11 :

{ ابي } , لم اذق طعم هذه الكملة منذ سنين فأنت انسان بلا مشاعر بلا حنان بلا عطف

لقد اخطأت في قولي {انسان} فأنت كتلة من الصخور الصلبة بلا احاسيس

الصفحة 12:

يهملني ثم يتهمني بعدم التربية , يتآمر علي باسوء الاوامر حتى اعصيه فيتهمني بالعقوق , يستفزني ليخرج اسوء ما لدي ثم يقول هذا انت !

شكراً ابي

الصفحة 13 :

استيقظ كل يوم وابحث عن طعامي كأني ابحث عن شيء غريب , فلا اجد سوى الماء اسد به جوعي

انا لست في الصومال ولا في احد دول المجاعات

بل اعيش في السعودية , ولكن تحت رحمة أناس لا يخافون الله


الصفحة 12 .. لقيت شعر قريته وتأثرت كثيييير :

هــــــــــــــذه حياتــــــــــــي
كعادتي في كل يومٍ .... استيقظ على صوت الآذان
وتبدأ معاناتي الدائمه .... في البحث عن الراحة والامانِ
في بيت كئيب ومظلم .... لا رحمة أبٍ ولا شفقة أخوان
تراني أبكي جوعاً والماً .... تراني أصرخ أنا ذليل مهان
من سيخفف عني ألمي ؟ ... لن يفيد البكاء ولا الاحزان
بين أسرة قاسية ظالمه .... خلت قلوبهم من العطف والحنانِ
قلوب قاسية كالصخر .... بل الصخر أمام قلوبهم قد لان
مابالهم لا يشعرون ؟ ....هل طمست الأعين أم أصمت الآذان؟
أم ان الله سلب منهم .... عطف القلوبِ و فِهم الأذهان
سأظل صابرا محتسبا اجري .... على تلك الألام وتلك الأحزان
وسأسأل الله الكريم المنان ..... بإن يرزقني الصبر والسلوان
وأن يذيقني حلاوة الإيمان ..... ويرزقني الخلود في الجنان
هذا مطلبي وهذا مبتغاي .... ليس عطف أب ولا رحمة أخوان
هذه دنيا وكلنا عابرون .... ولنا في الجنة فرح ورضوان
وسنبشر بحورٍ وريحان ..... ورب راضٍ غير غضبان


سكرت الدفتر .. ودموعي نزلت مثل السيل


ابراهيم اليتيم .. عانى بحياته كثيير .. ماعاش لا طفولة ولا مراهقه ولا شباب .. ما تربى بحضن اسرة حنونه تهتم فيه وتحبه


هو يلقاها من هنا ولا من هنا ! .. من امه اللي توفت وتركته بسن حرج ؟ .. ولا ابوه القاسي اللي مايحمل من حنان الأبوة مقدار ذرة !


والله يا ابراهيم ما تستاهل كل هذا .. انت تستاهل تعيش بين اسرة حنونه يحبونك ويعطونك الحب والحنان والاهتمام وتعيش براحة بينهم


لكن وش اقول بس .. بالجنة انشالله يا ابراهيم .. بالجنة انشالله


قمت وانا امسح دموعي واحاول اهدي نفسي .. اخذت الدفتر وحطيته بالدرج وسكرته


وطلعت برا شوي اشم هوا .. وقفت عند المسبح .. تلفتت يمين ويسار وانا اناظر الاستراحة بحزن


والله يا ابراهيم الاستراحة بدونك ماتنطاق .. وين ايام اول لما كنا نجلس انا وياك عند الحطب ونشرب الشاي المغرب .. ولا يوم نتدافع بالمسبح ونضحك .. ولا يوم نقوم الصبح كل يوم نفطر مع بعض

ولا يوم كنا نروح المسجد يوميا خمس مرات .. تذكر يا ابراهيم يوم تقولي ان الطريق للمسجد هو الطريق للجنه ؟

تذكر يوم كنا تسابقني للمسجد واللي يوصل اول يفوز؟ .. ولا يوم نسوي مسابقة مين يصحى لصلاة الفجر قبل الثاني ؟


فقدت هالاشياء كثيير .. ماعاد عندي احد يتسابق معي على الخير ولا يحثني عليه .. ماعاد عندي صديق صالح مثلك نجتمع انا وياه على الخير ونتفارق عليه


ونعم الصديق انت يا ابراهيم .. ليتني تعرفت عليك بظروف احسن


الحين ما اقدر اشوفك الا بنص الليل .. وساعات قليلة وبعدها نتفارق


ياليتنا نرجع زي قبل .. ياليت ترجع ايامنا مع بعض ياليييييت


لاحظت نفسي ابكي بقوة ومنهااار .. قمت مسحت دموعي وغسلت وجهي .. ورحت لغرفة النوم


نفسيتي ما تساعد ابد اني اروح الجامعة .. انسدحت على السرير وغطيت نفسي ونمت


@@@@@@@@@@@@@@@@@@@@@@@@@

اليوم التالي

الساعة العاشرة صباحا

(ابراهيم)

تعودت اسهر لهالوقت .. نومي صاير متلخبط انام اغلب النهار واقوم الليل والصبح


بس احسن لسببين .. الاول اني اقدر اشوف راكان بهالوقت .. والسبب الثاني اني اكون نايم وقت ما يكونون اهلي قايمين .. عشان ما اشوفهم ولا يشوفوني ابد وارتاح منهم


وطول ما انا قايم اقضي وقتي بالدوران في الحوش .. ولا اروح اقعد في الحديقة اشم هوا


وهالوقت كنت قاعد عند المسبح .. واحرك رجولي في الموية


سمعت صوت طق الباب .. رحت و فتحته وانا مستغرب مين جاي هالوقت


فرحت يوم شفته راكان: وش جايبك بهالوقت ؟


راكان ببتسامة: عرفت ان ابوك يطلع من الساعة 7 واهلك نايمين .. قلت ازورك بهالوقت


ابراهيم ببتسامة: حياك الله بأي وقت


راكان: الله يحييك ويبقيك "والتفت للباب" يلا ادخلوا ادخلوا


فجأه دخلوا عمال هنود وهم شايلين كرتون كبير


: وين حطي بابا ؟


راكان: هناك في الملحق "واشر لهم"


دخلوا العمال وراحوا يحطونه في الملحق


التفتت لراكان مستغرب: وش جايب انت ؟


راكان ببتسامة عريضه: ابد فاضي قلت اجيبلك سرير


ابراهيم بفرحة: سريييييير ؟! .. ولي انا ؟! .. مشكوووووور راكان ما قصرت


راكان ببتسامة: ما يغلى عليك يالغالي


ابتسمت بفرحة .. وقلت من اعماق قلبي : جعلني ما افارقك بيوم


كان شعور حلو ان يكون لك صديق .. وصديق بمليون صديق بعد


صدق نعمة ما يملكها الا قليل


دخلت الملحق لقيت العمال جالسين يركبون السرير .. التفت لي راكان وطلع من جيبه كرتون ومده لي


راكان ببتسامة: هذا الجوال اللي طلبته


اخذت الجوال وشكرته .. فتحت الكرتون وانصدمت .. كان جايب لي بلاك بيري اجدد نوع Z10 .. وشكله غالي ما يقل عن 2500


فتحت بوكي وطلعت فلوس ومديتها لراكان


ابراهيم: هذا حق الجوال


راكان: لا مشكور اعتبره هديه


ابتسمت: لا خذها ولا تحرجني


راكان ببتسامة: انا وياك ما بيننا احراج


ابراهيم: يوووه راكااااان .. خذها يلا .. انت دايم تعطيني بدون مقابل


اخذ راكان الفلوس وحطها بجيبي الامامي .. ببتسامة: كم مره قلتلك انا وياك ما بيننا مقابل


ابراهيم: يعني مسوي فيها عزيز نفس ؟ .. انا اوريك يا وجه العنز


راكان: ههههههههههههههههههههههههههه


سحبت عليه وجلست احتري العمال يخلصون .. خلصوا وراحوا جابوا الدوشق وطقمين مفارش شاريهم راكان


وناااسه ..من اليوم ورايح بنام بسرير مريح ودافي بدال ما انا نايم على البلاط البارد كل يوم .. خلاص بتروح المعاناة اليومية


التفتت لراكان ببتسامة: مشكووور راكان فكيت ازمه والله


راكان ببتسامة: العفو تستاهل كل خير .. هذا دفترك نسيته عندي اليوم "ومده لي"


صح تذكرت الدفتر .. اخذته منه: مشكور


راكان: ابراهيم افطرت ؟


ابراهيم: لا


راكان: اجل انا عازمك على مطعم "وابتسم ابتسامة عريضه"


ابراهيم بفرحه: وناااااسه .. نبي من المطاعم الفخمه اللي عند الكرنيش .. والحساب عليك طبعا


راكان: ههههههه ماتنعطى وجه


ابراهيم: شفت كيف هههههههههههه


راكان:يلا مشينا


ابراهيم: لحظه .. الحين الساعة 10 ونص وابوي يرجع 12 .. اخاف يرجع قبلنا


راكان: لا تخاف ماراح نطول ساعة وراجعين .. وبعدين لا تصير خواف خلك شجاع "بالمصري" احنا حنعيش مره وحده بس .. امال بنخفش ونزعلش ليه؟ .. يلا بينا نهقول وننبسط شويه


ههههههههههههههههه متت ضحك عليه


ابراهيم بضحكه: والله لايق ههههههههههههههه يالمصري


راكان باستهبال :اصلا انا مش مصري انا صعودي .. انا من الرياز وساكن في الشرئية هههههههههههههه


ابراهيم : ههههههههههههههههههه


راكان: ههههههه يلا مشينا "ووقف يتلفت" وين بساموه لا يقفطنا


ابراهيم بتكشير: لا ماخذ اجازه ورايح لاهله جعله ما يرجع


راكان من قلب: آآميييين "وطلع جواله" بدق على عزوز بشوف وش عنده


ابراهيم باستغراب: مو انت تقول انك مقاطعهم ؟


راكان ببتسامة: ياخي الا عزوز ذا مقدر اتركه .. والباقين ما قاطعتهم مره بس في الجامعة ما اكلمهم عشان مايشغلوني عن محاضراتي


ابراهيم: اها اوكي دق عليه


رفع الجوال وكلم: الوو .. توك قايم؟ .. أي صباح الخير الحين بياذن الظهر .. المهم بنروح انا وابراهيم نفطر تجي ؟ .. الشرهه على اللي يعزمك .. "بضحكه" حلات من عزمك بافخم مطعم وهو ناسي بوكه .. المهم يلا تعال .. لا تعال خذنا انت ونروح بسياره وحده .. تعال عند حي ال ............ "ووصف له المكان"


بعد عشر دقايق جا .. ركضت عشان اركب قدام


جا راكان وطيرني وجلس هو : هلااا عبدالعزيز


قمت وانا معصب: خيررر انا جاي قبلك


وسحبته مع يده ونزلته .. عصب ومسكني مع ثوبي


ابراهيم بعصبيه: انا جاي قبلك


راكان: سيارة خويي


ابراهيم: بس انا جيت قبل


راكان: انقلع "ودفني وجلس هو"


سحبته وتهاوشنا وكل واحد ماسك الثاني مع ثوبه


عبدالعزيز بملل: اوووه صدق بزارين


راكان: عبدالعزيز من المفروض يركب انا ولا هو ؟


عبدالعزيز ببتسامة: الاكبر يركب


راكان بفرحه: هيييييي انا الاكبر "ودفني وطحت على الارض بقوه وتوصخ ثوبي "


وجا هو وركب وسكر الباب وربط حزام الامان وهو مبسوط


عصبت وفتحت الباب وسحبته باقوى ماعندي مع ان الحزام كان مربوط بس طلعته بالغصب كيف مدري وسحبته مع ثوبه بالشارع وهو يصارخ ووديته عند الزبالة اللي بالحارة وقطيته عندها وانحشت اركب


وعبدالعزيز مبسوط ويضحك مالت عليه


ركبت انا وبعد خمس دقايق جا راكان وهو معصب وشعره وثوبه كله تراب ووجهه احمر وينافخ وما عاد هو بخير .. خفت انا قلت بيذبحني اكيد


جا وهو معصب ومعط شوشتي وركب فوقي


ابراهيم: آآآه ياحمار "وهو جالس علي ومثقل نفسه بزياده"


التفتت لعبدالعزيز بعصبيه: شف الفييل اللي فوقي


راكان قبصني مع فخذي باقوى قوته صرخت وهم يضحكون الكلاب


ابراهيم: آآآه وش هاليد يا كلب "وانا افرك فخذي بقوه"


وعصبت وكفخته وتهاوشنا


عبدالعزيز بعصبيه: شوي شوي على سيارتي يا همج


وبعد هواش وضرب وتكفيخ طيرني راكان ورا وجلس هو


راكان بغرور: البقاء للاقوى هع


ابراهيم بعصبيه: هين "وضربت صلعة عزوز" وانت امش وش موقفك للحين


ومشينا ووصلنا للمطعم بعد جهد جهيد


جلسنا على الطاولة وطلبنا وعزوز ماخلا شي ماطلبه عشان الحساب على راكان


دقايق ووصل الطلب وجلسنا نفطر


كانت جلسة خارجية يعني الطاولات برى المطعم وتطل على البحر


كان الجو خيال بس اللي معي ماش موب وجه مطاعم همج


عبدالعزيز يسرق كاتشب ويحطه بجيبه وراكان كل شوي منادي الجرسون على اللاشي


راكان: ماعندكم كبده


الجرسون: ياعمي نحنا مطعم اكلات بحريه يعني سي فود يعني ماعندنا لا كبده ولا غيرو


عبدالعزيز: طيب مقلقل ؟


الجرسون بطفش: اعوز بالله شو هالزباين على الصبح "وراح"


راكان: ههههههههههههههه


ابراهيم: طفشتوه هالمسكين هههههههههههههه


عبدالعزيز: يحووول ههههههههههههههه


راكان: اناديه مره ثانيه هههههه


عبدالعزيز: قول ورا ماتبيعون جريش ههههههههه


راكان: هههههه خذ كاتشب بس "ويحط الكاتشب في جيبه"


عبدالعزيز بضحكه: اسرق الشطه بعد ؟


ابراهيم: أي كملوها بعد افضحونا


راكان: يارجال خله يسرق خله مطفر ماعندهم شطه ههههههههههه


ابراهيم: هههههههههههه لازم نترك بصمه في المطعم عشان ماينسونا


عبدالعزيز بضحكه: ايه عشان يذكرونا بالخير هههههه


راكان: هههههه اسكت بس شكلهم بيطردونا بعد شوي


وخلصنا اكلنا بسرعه وطلعنا بكرامتنا قبل لا يطردونا


بعدها رحنا لاحد المقاهي اللي عند البحر وشربنا قهوه وهالمره على حسابنا لان راكان طفرناه المسكين ههههه


ورجعنا للبيت على الساعة 12 ودخلت بسرعة وحمدت ربي لان ماحد شافني


كانت طلعه غبيه وطول الطريق نتهاوش بس فله وضحك ووناسه مع هالاثنين الخبول راكان وعزوز ههههه استانست وغيرت جو شوي عن قعدة الملحق الكئيبه


رحت للملحق وانبطحت على السرير المريح وااااو غصت فيه من نعومته وخمدت على طوول


@@@@@@@@@@@@@@@@@@@@@@@@@

الساعة 4 عصرا

في حارة قديمه


ماسك اخوه مع ملابسه ويجره بقوه .. دخله البيت ودفه ورماه ع الارض بقوه .. وهو يسب باقوى السبات والولد يبكي


جات الام وضمت ولدها بخوف: بسااام ! شفيك على اخوك ؟؟


بسام بعصبيه: ادبي ولدك هذا ولا والله اقوم اقطع العقال على ظهره


الام بخوف: وش فيييك وش مسوي الولد وش مسوي ؟؟


بسام بعصبيه: وش مسوي ؟ .. انا اقولك وش مسوي .. يوم ما انا جالس ومتكي في القهوة ومبسوووط الا يدقون علي المدرسة ويخربون ام جوي .. تدرين وش قالوا؟ .. قالوا تعال شوف اخوك جايب زقاير للمدرسة .. "ناظر اخوه وعطاه كف قوي" زقاير ياللي ماتستحي على وجهك ؟؟ طاح حظك انا شيشه ما اشرب تجي انت وتشرب زقاير ؟!!


الام بصدمه: ناصرر ! .. جايب زقاير للمدرسة ؟ .. "وتشم ولدها .. بعصبيه" طلع الزقاير وينها وينها ؟


ناصر ببكاء وقهر: يممه مو انا اللي جبت زقاير رفيجي جاب وانا ماخذت منه ولا شربت ابد .. وشافونا المدرسين ويحسبوني جايب مثله وادخن معه "وزاد بكائه بقهر"


طلع العم صالح: وش فيكم صراخكم واصل آخر الدنيا


بسام باحتقار: هه شوفوا من جا .. تعال يالمهمل ياللي ماتدري وين الله حاطك شوف ولدك وش مسوي من وراك


العم صالح: ليه وش مسوي ؟


بسام بسخريه: ايه اكيد ما تدري طول وقتك جالس منبطح قدام التلفزيون ومو داري عن الدنيا جعل تنبطح عليك تريله .. تعال يالغبي شوف ولدك وانتبه عليه من عيال الشوارع لا يخربونه


الام بقهر: خلاص بسام ماله داعي كل هالهواش والضرب .. الولد قال انه ماسوا شي ولا شرب الدخان


بسام بسخريه : هه والله ما اشره على هالولد دام هذولي اهله "ويأشر على امه والعم صالح"


الام بصدمه: بسام عيب عليك انا امك


بسام بعصبيه: اقول خوذي ولدك وانقلعي لا اتصرف تصرف ثاني


الام شهقت بصدمه


العم صالح يهز راسه بأسف: عاق .. طول عمرك عاق ونذل وحقير وموذي وماحد يسلم من شرك


بسام بعصبيه: اقول خذ ولدك وانقلع عن وجهي .. اللي يسمعك يقول مثالي مافيه عيوب .. وبعدين تعال ايجار البيت ليش ما سددته هالشهر ؟


العم صالح بضعف: الايجار ماقدر اسدده هالشهر عندي ديون كثيره وما معي فلوس


بسام بسخريه وضحك: ههههه لا والله .. حلو حلو اجل .. دامك فقير وحافي ومنتف ليش تتزوج وتجيب درزن عيال ؟.. "بعصبيه" ولا قل بعد انك ماراح تقدر تصرف عليهم وبترميهم علي ؟ .. بس اسمعني والله لو اشوفكم قاعدين بالشارع والله ما اعطيكم ولا فلس


العم صالح بـ كره: انت لاتنسى انك قاعد في بيتي الحين .. وبعدين مشكوور مانبي منك شي .. لا خيرك ولا كفاية شرك


بسام بسخريه: اجل تقول ما معك فلوس ههههههه .. ليش ماشحدت هالشهر عند باب المسجد نفس كل مره؟ .. ولا كشفوا حقيقتك وماصاروا يعطونك ههههههههه


ناصر بصرخه: ابووي مب شحاذ


بسام باحتقار: انطم انت الثاني .. ما باقي الا البزارين يتكلمون .. "والتفت لامه" وانتي ضفي عيالك وزوجك هالمخرف وروحي .. وقولي لعيالك لا يزعجون لاني بنام .. "بتهديد" ان سمعت حس واحد منهم قطعت نفسه


الام بقهر: تقطع نفسه ؟ الله واكبر عليك !.. حسبي الله عليك من ولد كانك بتموتني ناقصه عمر


بسام: اقول يلا يلا ضفيهم وروحي


وراحت الام وهي تتحسب على ولدها والعم صالح معها .. وناصر كان بيتبعهم بس مسكه بسام مع ثيابه


بسام بقسوه و حدّه: اسمعـــني زيـن .. ان سمعت المدرسة تشتكي منك طاق احد ولا مأذي المدرسين ولا جايب شي مخالف اقسم بالله واللي خلق سبع سماوات وسبع اراضي اني ما ارحمك ابد .. ذاك الوقت ترحم على نفسك لاني ذابحك ذابحك "صرخ" سمــــــــعتني !


هز راسه بخوف .. تركه بسام ودفه بقوه: يلا انقلع عن وجهي


وراح ناصر وهو يركض


دق جوال بسام .. شاف الشاشة (عمي ابو فهد) ارتبش ورد على طول


بسام:هـ هـ هلا هلا عمي .. تامر على شي تبي شي طال عمرك؟ > شوفوا الفرق


ابو فهد: قابلني الحين في المحل اللي قلتلك اياه


بسام: انشالله عمي .. دقايق وانا جايك


ابو فهد "سكر الجوال بوجه بسام"


بسام: يوووه يعني مافيه نومه العصر .. خل اروح له بسرعة قبل لا يعصب "وراح"


@@@@@@@@@@@@@@@@@@@@@@@@@@

(ابراهيم)


مرت الأيام والشهور


وانا راكان على نفس الحال


كل يوم يجيني الساعة 2 الليل .. و نقعد نسولف مع بعض ونسمع اخبار بعض .. و نروح نتمشى بالشوارع ونلفلف وندور .. او نروح للاستراحة ونقضي وقتنا هناك .. ونرجع على الساعة 6 الصبح


بصراحة اكتشفت فايدة من قعدتي بالملحق .. اني صرت قريب من الشارع واول ما يطق راكان الباب اسمعه على طول .. وافتح له واجلس معه بدون لاحد يدري


صرت ما اشوف ابوي الا نادرا .. اولا بسبب نومي اللي متلخبط صاير انام النهار واقوم الليل كله .. وثانيا انه كأنه صار يطنشني و ماعاد يكلمني ابد ولا يهتم فيني ولا يدري عني ابد .. صح شي سيء لكن احسن من ما يكون يضربني ويهاوشني كل يوم


واخواني نفس الشي .. ما اشوفهم لانهم طول الوقت داخل البيت وانا ما ادخل البيت ابد ولا ادري وش يصير فيه


صرت اعتمد على نفسي كثير هالفترة .. انا اللي اغسل ملابسي بنفسي وانا اللي ارتب الملحق واكنسه وانظفه وكل شي اسويه انا


اما الاكل ف بما ان اهلي نسوني وماحد يهتم فيني ابد .. صاروا ما يجيبون لي اكل الا نادراً وعساهم يذكرون بعد ..


اما راكان الله يجزاه خير كل ما يجيني الساعة 2 يجيب معه عشا لي بيتزا فطاير ساندويتشات بروستد ومشروبات وأي شي .. المهم ما قد جا وايدينه فاضيه ما يجي الا وهو جايب لي شي .. يا حبي له


بصراحه صرت استغرب من راكان .. كل يوم يجيني الساعة 2 وما يروح الا الساعة 6 .. واظن اول مايجي ينام لانه يكون سهران الليل كله .. طيب وجامعته ما يروح لها ؟


سألته مره وجاوبني وانصدمت .. ماكنت اتوقع ان راكان كذا .. تدرون وش قالي ؟

((((((()))))))

راكان: بصراحة .. انا فصلت من الجامعة


ابراهيم بصدمه: وووششش ؟؟ فصلت ؟


راكان بهدوء: ايه .. فصلت الاسبوع اللي راح


ابراهيم بصدمه: طيب ليه ؟


راكان: بصراحه ماقدرت اكمل .. هالسنه حاس نفسي مهمل كثيييير ومالي خلق للدراسة ابد .. قلت دام اني عارف اني بجيب نسبه زفت وشو له اكمل هالسنه؟ .. افصل السنه هذي وابدأ السنه الجايه باجتهاد


ابراهيم بحزن: لا يكون اشغلت بالك عن الدراسة ؟ .. ادري انا السبب ولا انت دافور ماشالله عليك ماتهمل دراستك .. راكان فصلت علشاني صح ؟


راكان بكذب: لا مو علشانك .. انا من زمان حاس نفسي مهمل ومالي خلق ابد .. قلت افصل واريح عمري احسن


ابراهيم بشفقه: حرااام ضاعت عليك سنه كامله


راكان ببتسامة: ماعليه نعوضها بعدين .. الجايات اكثر انشالله

((((((()))))))


كان هذا حواري مع راكان يوم قالي انه فصل .. وانا داري اني انا السبب .. بس وش اسوي راكان عنيد واللي يحطه براسه يسويه مهما كان .. اجل يفصل من الجامعة ويترك دراسته هذي قوية


راكان يحس بالمسؤوليه تجاهي .. عشان كذا فصل عن دراسته عشان يتفرغ لي ولمشاكلي اللي ماتنتهي


المهم .. مرت الأيام بشكل شبه عادي .. كل يوم نفس اليوم اللي قبله روتين متكرر .. بس عن نفسي انا حاس بسعادة كبيرة .. كنت احس ان راكان جنبي وسند لي يخليني ما اخاف من احد ولا احزن دامه معي


كان مالي علي حياتي ومونس وحدتي بهالبيت الكئيب .. عشان كذا ما احس بالملل مع اني ما اطلع ابد وطول الوقت في الملحق و وحيد


وفي يوم من الايام .. الساعة 2 الليل


كنت جالس في الملحق انا وراكان .. صرت ادخل راكان في البيت وماحد يدري لان الكل نايم


وكنت جالس اتعشى كالعاده من الاكل اللي جايب لي اياه راكان .. وهو جالس جنبي


راكان: بكرا ابيك تروح معي الاستراحة


ابراهيم: انشالله


راكان ببتسامة: وابيك تساعدني بالتنظيف ترا الاستراحة حووسه


ابراهيم: ابشر


راكان ببتسامة: تسلم .. "دق جواله ورفعه" الوووو .. اييشش !! وش فيها امي ؟؟ "وتحولت ملامحه لخوف" .. طيب حاولي تعطينها الدواء .. مغمى عليها ! .. هي ماخذت دواها ؟ .. طيب بس يبيلي وقت لين اجي .. انشالله طيب هذاني بجي 3 ساعات وانا عندك .. يلا مع السلامه


وقام بسرعه بخوووف: ابراهيم امي مريضه


ابراهيم بخوف: سلامات وش فيهاا !!


راكان: هي فيها القلب واغمى عليها .. المشكله ابوي مسافر واخواني صغار وانا رجال البيت .. لازم اروح لها الحين


وركض واخذ ثوبه ولبسه وطلع على طول


لحقته وانا خايف عليه : راكان انتبه لا تسرع


راكان وهو يركب السيارة: انشالله .. "بحزن" ادع لامي تكفى


ابراهيم: الله يشفيها ويردها لكم سالمه


راكان: آمييين .. تراني بجلس اسبوع هناك لين اتطمن عليها


اوووف اسبوووع !! .. انا وش يصبرني اسبوع عنك ؟!


ابراهيم بحزن: براحتك تروح وتوصل بالسلامه .. اهم شي تتطمن على الوالده


راكان: انشالله .. يلا مع السلامه


ابراهيم: مع السلامه .. انتبه على نفسك


راكان: انشالله "وراح"


رحت للملحق وانا محبط .. اسبوع ! .. اسبوع كثيير مررره


انا يوم ما اقدر افارقه شلون اسبووع !


الله يرد امك بالسلامه .. ويردك لي سالم .. ويصبرني على فراقك


ورحت للسرير وانسدحت عليه بحزن


راكان بصياح: ابراهييييم .. امي توفت


ابراهيم بصدمه: توفت !! .. "بغصه" الله يرحمها ويغفر لها ويسكنها فسيح جناته


راكان بصياح: ابراهيم امي ماتت ماني مصدق وشلون نعيش حنا بدون ام ؟


ابراهيم بحزن: ياعمري راكان مابيك تحس باللي حسيت به .. اصبر يا راكان وادعي لها بالرحمه والغفران "وانا اصيح" الله يرحمها ويونس وحشة قبرها ويتجاوز سيئاتها .. ويدخلها الجنة بلا حساب ولا عذاب .. "بغصه" تشوفونها بالجنة انشالله


راكان بصياح: ابراهيم .. خلاص انا بسكن في الرياض .. مقدر اترك خواتي بروحهم لازم اسكن عندهم


شهقت بصدمه وضاق صدري: لاااا راكان لا تتركني برووحي


نفضت هالخيالات عني.. لا يارب مايصير كذاا .. يارب تشفي ام راكان وتردها سالمه لعيالها .. يارب مانفترق انا وراكان ابد


رحت اصلي وادعي لام راكان بالشفاء .. وادعي ان راكان مايفارقني ابد

@@@@@@@@@@@@@@@@@@@@@@@@@@

توقعاتكم :

ام راكان بتموت ؟

واذا صدق صار هالشي بيتفارقون راكان وابراهيم ؟

قراءة ممتعة




بسم الله الرحمن الرحيم

الجزء السادس عشر

المعــــانـــاهـ ~

الساعة 6 صباحا

(راكان)


وقفت سيارتي عند بيتنا ونزلت على طووول


دخلت البيت ركض .. لقيت ربى جالسة تصيح


صرخت عليها: ويـــــن امـــي ؟


ربى رفعت راسها: انت جيت؟ .. امي بالغرفة مغمى عليها


وسحبت يدي وركضت توديني الغرفة


دخلت الغرفة لقيت امي على السرير مغمضه عيونها وانفاسها هاديه


ركضت لها ومسكت يدها: يمــه .. يمه تسمعيني ؟ .. "وانا ماسك يدها واهزها بحزن" يمه تكفييين قومي


امي ما تتحرك كانها جثه هامده


قلت وانا اصيح: يممه قومي ولا تخلينا مالنا غيرك يمه "وحطيت راسي بحضنها وانا اصيح"


مسكتني ربى مع ذراعي .. التفتت عليها لقيتها تصيح وبعيون بريئه: راكان .. لازم نوديها المستشفى


قلت وانا اهدي نفسي: طيب .. روحي جيبي عباتها بسرعة


وراحت ربى ركض وجابت العباية : امسك


اخذت العباية: وين اخواني ؟


ربى: نايمين ومابيهم يدرون "ونزلت نظرها لامي ثم ناظرتني" يلا نلبسها العباية وناخذها على طول


راكان: طيب روحي جيبي الكرسي المتحرك


وراحت ربى وجابته .. شلنا امي بصعوبه وحطيناها على الكرسي .. ولبسناها العباية والغطوة .. وطيران على السيارة


ربى وهي تركض: بجي معك


راكان: وش مطلعك بالشارع روحي جيبي عبايتك بسرعه


ربى مرتبكه: ايه صح نسيت


وراحت لبست عبايتها وجت


راكان: السواق وينه؟ ليش ماوديتي امي معاه للمستشفى ؟


ربى بارتباك: ماقدر اركب مع السواق بروحي .. وبعدين ماعرف للمستشفيات مادري وش اقولهم


راكان: الله يخلف على عقلك .. يلا تعالي نشيل امي بس


وشلناها وركبناها بالسيارة .. وركبت ربى قدام


ربى بخوف: راكان اخاف اخواني يقومون وما يلقونا في البيت


راكان: لا انشالله ما يقومون .. وبعدين معاهم ريان يعرف يتصرف


ربى: ياربي والله خايفه انشالله ما يصير لامي شي


راكان: انشالله .. صدق هي وش فيها ؟


ربى: مادري اليوم كنت بجيب لها الدواء لقيتها بهالحالة .. "بخوف" راكان ترى من امس كانت تعبانه


راكان بحزن: الله يشفيها يارب


ووصلنا المستشفى .. ودخلوا امي يكشفون عليها .. جلسنا انا وربى على الكراسي ننتظر وهنا خايفين وربى تصيح .. طلع الدكتور بعد ماكشف عليها وهجمنا عليه انا وربى


راكان بخوف: طمنا يا دكتور


ربى بصياح: وش فيها امي ؟؟


الدكتور: للاسف حالتها صعبه .. النبض منخفض جدا .. لازم نسوي لها عملية في القلب بسرعة .. ونحتاج توقيعك "و مد لي الاوراق عشان اوقع"


ناظرته وناظرت الاوراق بحزن .. وربى انهارت


راكان بحزن: طيب يا دكتور كم نسبة نجاح العملية ؟


الدكتور: 70% ولا تخافون انشالله راح نبذل اقصى جهدنا عشان تنجح العملية .. لازم توقع الحين ضروري نسويها بسرعة .. تفضل وقع


طلعت قلم من جيبي ووقعت .. وراح الدكتور لداخل غرفة العمليات


التفتت لربى اللي جالسه تبكي ومنهاره: ربى خلاص .. الدكتور قال انه بيحاول ويبذل جهده ..اهدي وادعي لها بالشفاء .. خليني اوديك البيت ترتاحين ترا العملية بتطول


ربى ببكاء: ما ابي .. ابي اقعد عند امي


تنهدت: براحتك .. بس خلاص اهدي


وجلسنا انا وياها على الكراسي ننتظر


ربى بحزن: لو امي تموت شلون بنعيش ؟ .. ابوي بكندا وانت بالشرقية وما عندنا ام شلون بنعيش انا واخواني ؟ "وانهارت تبكي"


راكان بهدوء: ربى انا معكم ماراح اترككم ابد لو وش يصير


ربى: ودراستك ؟


راكان: ادرس في الرياض مافي مشكلة .. وبعدين انتي واثقه ان امي بتموت ؟ تفائلي خير


ربى: الله يعين

@@@@@@@@@@@@@@@@@@@@@@@@@@

الساعة 10 صباحا

(ابراهيم)


اففففف طفش


قلت هالكلمة وانا منسدح ع السرير وورافع رجولي وحاطها على الجدران


وهذي عادتي كل ما اطفش اسوي كذا .. ولا اقعد ادور بالغرفة كاني خبل ولا اجلس بالحديقة انتف الزرع بملل


الطفش يسوي اكثر من كذا .. لو عندي تلفزيون اتفرج عليه .. ولا لو عندي لاب توب مثل خلق الله


(ورفعت راسي وقعدت كأني متحمس) ولا لو عندي سيارة اطلع واتمشى وادور الشوارع كلها .. كان ما اطفش ابد


صح اصلا ماعندي رخصه .. ورجعت انسدحت مره ثانيه بطفش


تذكرت صح جوالي فيه نت .. فتحت الجوال بس خاب ظني لما تذكرت ان الواي فاي مقفل


تنهدت بطفش .. ورميت الجوال جنبي على السرير .. وانا افكر


وصل عمري عشرين سنه وما حققت ولا حلم ..بالطفولة كنت اقول اذا كبرت بصير دكتور .. اعالج هذا واساعد هذا .. واخفف آلام المرضى واسعدهم


وبعدين لما اصير دكتور بتزوج .. وبجيب 4 عيال .. بالعدد بعد .. كأن المسأله بكيفي .. وباجيب توأم بنتين حلوين وينادوني بابا


ولما كبرت شوي .. وصار عمري 15 سنه .. كنت اقول لما يصير عمري 18 بشتري سيارة فراري واروح لاي مكان ابيه واسافر محد يقولي شي .. بس يصير عمري 18 بصير اسوق واشتري فراري واروح للاسواق والمولات والمطاعم واطلع مع الشباب وننبسط ونفلها .. وارجع على الساعة 2 وماحد يقولي شي ..


بس يصير عمري 18 بعتمد على نفسي ماحد يقدر يمشيني على كيفه .. حتى ابوي ماراح يمنعني من الطلعة ولا من اكل المطاعم .. وبيكون معي فلوس واشتري كل اللي ابيه واحقق حلمي .. كنت حاس بالكبت وانا مراهق .. عشان كذا حلمت بهالشي .. واعتقدت انه اذا صار عمري 18 بقدر احقق كل احلامي


وصار عمري 18 سنه .. وما اشتريت سياره ولا تحقق اللي حلمت فيه .. طفشت وانقهرت .. قلت بس اتخرج من الثانوي بروح ادرس الجامعة برا وبحقق حلمي وبصير دكتور .. ونااسه اخيرا .. بدرس بامريكا واتخرج واخذ الشهادة ويصير اسمي الدكتور ابراهيم .. ويتحقق حلم الطفولة


وبعدين لما اصير دكتور بتزوج بفتاة جميلة .. واعيش قصة حب نفس الافلام


وتخرجت من الجامعة .. وصار عمري 20 سنه .. ولا تحقق ولا شي من اللي حلمت فيه .. هذاني قاعد عطالي بطالي لا شغل ولا مشغله .. لا جامعة ولا دراسة برا .. ولا سيارة فراري .. ولا زواج ولا شي


اللي مثلي الحين بالجامعة .. يدرسون وبيتخرجون وبيتوظفون .. وبيتزوجون ويعيشون حياتهم


الا انا .. بقعد على نفس حالتي .. لا دراسة لا وظيفة لا زواج .. مين بترضى تتزوجني وانا ماعندي وظيفة .. حتى السيارة اللي الشباب بعمر 18 عندهم انا ماعندي اياها


حتى جيبي مافيه الا الف بس .. الف وش تسوي بهالزمن ؟ .. تشتري لي سيارة ؟ .. تشتري لي بيت ؟ .. ولا توكلني وتشربني ؟


حتى المهر الحين البنت ماترضى الا بستين الف وفوقها


افف وش فيني انا افكر بالزواج .. انا وين والزواج وين


ابي اكمل دراستي اول .. ابي اعيش شبابي اول


جلست اتذكر ايام الدراسة .. ايام ما كنت طفل كنت اروح المدرسة مشي واصدقائي يجون بسياراتهم مع آبائهم .. وكنت اتمنى اشتري شنطة سبايدر مان نفس اصدقائي .. كنت اشيل كتبي بيدي او احطها في كيس مع اني كنت اعتبر ولد نعمة وابوي غني ..


كانوا يحسدوني ان ابوي غني وبيتنا حلو .. مادري على ايش مع ان عيشة الفقراء احسن من عيشتي .. حتى العاب ما كان عندي كنت الحق بزران الجيران والعب معهم بالعابهم



وايام الثانوي كانت ايام مريرة صدق .. اتذكر لما كنت اروح المدرسة على رجولي .. واصدقائي يجون بسياراتهم ويستعرضون باحلى واغلى السيارات .. خصوصا اني كنت اسكن في حي للاغنياء عشان كذا كل اللي في مدرستي كانوا اغنياء



اللي يقهر اني من عائلة غنيه وفي بيئة غنيه .. وهالشي ساعد على قهري اكثر وشعوري بالنقص .. لاني كنت اشوف اللي حولي معهم سيارات كشخه واشياء حلوة اتمنى احصلها بس ماقدر


كانوا زملائي يستعرضون بجوالاتهم بلاك بيري وايفون وانواع الجوالات الحلوة .. وانا جوالي قدييم وشين .. البلاك بيري ذا كان حلم من احلامي .. كنت احلم اني اشتريه


ولا الطلعات اللي للمقاهي والمطاعم والاستراحات .. كانوا الشباب يعزموني بس ارفض وانحرج لان ما معاي فلوس .. وكنت ماحب اختلط كثير ولا اكون صداقات .. ابوي خلا من شخصيتي شخصية انطوائية ومنعزلة عن العالم


كنت ارفض واقول اني مشغول او مرتبط .. مابي ابين لهم ان ما معاي فلوس وهم يدرون ان ابوي غني


بس احيانا كنت انحرج صدق .. كان الفصل احيانا يسوون قطة كل واحد يدفع ويعطونها الاستاذ عشان يطبع لهم اوراق عمل او ملخصات للاختبارات .. او يسوون حفلات وعزايم بالفصل .. وكانوا كلهم يدفعون فلوس الا انا


والاستاذ كان يرحمني ويجيب لي مع انه يدري اني مادفعت .. وكانوا الطلاب ينقهرون ويعترضون ليش هم يدفعون وانا لا .. وانا كنت انحرج واسكت .. وتكرر هالشي اكثر من مره لين صاروا الطلاب يحقدون علي وينقهرون مني


وهالشي سبب لي عزلة .. صرت اقعد بآخر الفصل بالزاوية وما كلم احد .. دايم كنت احس بنقص واحس اني محروم واقل من الناس .. مع ان الكل يدري ان ابوي غني


بثالث ثانوي وبآخر الايام .. في ذاك اليوم كان ما معاي فلوس ولا افطرت وجوعان .. ودخت بالفصل واغمى علي .. ووداني احد المعلمين للمستشفى .. وبعدين اتصل على ابوي يستفسر سبب تعبي ونحفي وصفار وجهي .. وسبب اهمالي وكسلي وضعفي في الدراسة


نعم انا كنت مهمل وكسلان .. مو عشاني ما اذاكر ولا احل واجباتي .. عشان ابوي ما كان يجيب لي اغراض المدرسة لا كتب ولا مراجع و لا ملخصات ولا شي .. ولا يوديني المكتبة عشان اشتري الاغراض المطلوبة مني


المهم .. اتصل المعلم على ابوي وجلس يسأله ويستفسر ويعاتبه شوي .. ولما رجعت البيت انقهر ابوي وقرر انه يحرمني من الدراسة .. لانه انحرج من المعلم وخاف انه يتدخل ويكشف الحقيقة ويحرج ابوي .. عشان كذا ماخلاني اكمل دراسة


وانعزلت عن الناس اكثر سنتين كاملة .. لين انتقلنا للشرقية وتعرفت على راكان .. صديق الروح


صح تذكرت بتصل عليه بسأله وش صار مع امه


اخذت الجوال ودقيت عليه .. رد وقالي انهم بيسوون لها عملية وللحين ما خلصوا ولا طلع الدكتور .. وجلست اواسيه واصبره بعدين سكرت


ورجع لي الطفش من جديد

@@@@@@@@@@@@@@@@@@@@@@@@@

(راكان)

مرت 6 ساعات من دخل الدكتور ولا حس ولا خبر .. واحنا جالسين على الكراسي ما تحركنا .. ربى نامت على الكرسي من التعب .. وانا طفشت وقاعد على اعصابي


راكان: ربى .. ربى قومي "وانا اهزها مع كتفها"


ربى قامت: هاه؟! .. امي ماتت !


راكان:لا بسم الله عليها .. اصلا الدكتور ماطلع للحين


قامت ربى وهي تعدل جلستها وتتأفف


ربى بملل: وش فيهم تأخروا


انا بملل وانا اتثاوب: مادري .. يمكن عملية القلب تطول .. المهم انا جوعان ودايخ وفيني النوم


ربى: حتى انا "وهي تحط يدها على بطنها جوعانه"


راكان: قومي بروح اشتري فطور من المطعم القريب


قامت ورحنا نشتري فطور من احد المطاعم القريبة من المستشفى .. اخذنا الاكل وركبنا السيارة راجعين


التفتت لربى : تتوقعين خلصوا من العملية الحين ؟


ربى: الساعة 12 .. يعني 6 ساعات ماتوقع يتأخرون اكثر من كذا


ووصلنا للمستشفى .. نزلت انا والتفتت لربى اللي قاعدة ما نزلت


راكان: ربى .. وش فيك يلا انزلي


ربى بخوف: اخاف انزل القى امي توفت "وبكت"


راكان بتنهيده: لا حول ولا قوة الا بالله .. يا بنت الحلال تفائلي خير وانزلي


ماردت علي وجلست تبكي


لاحول ولا قوة الا بالله .. ربى خايفه وما الومها .. حتى انا خايف ادخل المستشفى ويصعقوني بخبر وفاتها


متردد وخايف ما ودي ادخل المستشفى


ركبت السيارة جنب ربى: ربى .. امي ماراح تموت .. الحين بننزل بنلقاها بخير .. وبتشوفنا وبتنبسط وبنجيب لها ورد ونفرح كلنا


كلمات كاذبة قلتها لربى بس عشان تتطمن .. ولا اصلا انا بنفسي حزين وابي من يواسيني ويطمني


نزلت ونزلت معي ربي .. دخلنا المستشفى واحنا خايفين مترقبين مصير امي ومصيرنا احنا من بعدها .. اكيد بنضيع كلنا .. لالا وش اقول انا .. توني قاعد اطمن ربى وابيها تتفائل .. صرت متشائم اكثر منها


التفتت لي ربى : راكان ترا ماقلت لابوي ولا لاخواني ولا احد .. حتى رند وريان مايدرون


راكان بتنهيده: مو لازم تقولين لهم .. بتنجح العملية ونبشرهم كلهم انشالله


رحنا لقسم العمليات ودخلنا القسم لقيناه على وضعه .. باب العمليات مسكر وهدوء .. يعني ماخلصوا للحين .. ضاقت صدورنا وجلسنا انا وربى نحتري


حتى الفطور ما اشتهيناه .. حطيناه على الكرسي وجلسنا خايفين


دقايق وطلع الدكتور .. هجمنا عليه انا وربى بسرعه


راكان بخوف: بشر يا دكتور


ربى بحزن: تكفى لا تقول انها توفت


الدكتور بهدوء: الحمدلله العملية نجحت .. بس حاليا تحتاج للراحة في المستشفى اكثر من 48 ساعة


راكان بفرحه: الحمدلله .. الحمدلله يارب .. مشكور يادكتور


التفتت لربى اللي كان وجهها مو واضح من الغطوة .. بس اكيد انها فرحانه مثلي


ربى بفرحه: الحمدلله يارب .. ونااااسه "وضمتني مستانسة"


ضحكت وضميتها وانا فرحان واحمد ربي واشكره انه رجع لنا امي بسلامة


ربى بفرحة: راكان ابي ادخل اشوف امي


رحنا للدكتور وطلبنا منه يخلينا ندخل .. قالنا ان امي تحت تاثير البنج ومايمنع لو دخلنا نشوفها بس مانطول .. دخلنا بسرعة واحنا فرحانين


كانت امي منسدحة على السرير وشكلها تعبانه .. انحنيت عليها وحبيت راسها وربى سوت مثلي


ربى مسكت يد امي وهي تهمس: يمه .. يمه تسمعيني


راكان: ربى لاتستعجلين هي تحت تأثير البنج يمكن ماراح تقوم الحين


ربى بإصرار: لا بتقوم "وبدت تهز يد امي وتحاول تقومها"


دقايق وتحركت امي وضغطت على يد ربى .. فرحت انا وربى وقربنا منها .. شوي شوي فتحت عيونها بتعب


راكان بفرحه: يمه الحمدلله على السلامة


ربى بفرحه: ماتشوفين شر يالغاليه "وحبت راسها"


امي بتعب: الله يسلمكم يا عيالي .. الا وين اخوانكم ؟


ربى: في البيت .. حنا ما علمناهم عشان مايخافون


امي: زين سويتوا .. روحوا يا عيالي للبيت ارتاحوا شوي .. "وهي تناظرنا" شكلكم تعبانين .. روحوا للبيت عند اخوانكم انا ماعلي شر انشالله


راكان: اكيد يمه ؟ .. يعني انتي بخير ؟


امي: ايه الحمدلله


ربى: يعني نروح و حنا متطمنين ؟


امي ببتسامة: ايه الله معاكم


قامت ربى: اوكي يلا مع السلامة "وسلمت على امي" بنجيك المغرب انشالله انا واخواني


وسلمت على امي .. وطلعنا من المستشفى


ربى بفرحه: الحمدلله يارب .. بسجد سجود شكر لا وصلنا للبيت


راكان: ههههه "وانا اتثاوب" وانا اول ما اجي بخمد


ربى: مالت عليك يا متبلد ههههه

@@@@@@@@@@@@@@@@@@@@@@@

بعد مرور يومين

الساعة 4 عصراً

(ابراهيم)


المفروض انام بهالوقت .. بس جوعااان ما اقدر انام .. ما اكلت شي من امس على لحم بطني


طلعت من الملحق .. ورحت ادور بالحوش بطفش .. ودي ادخل البيت واكل واقعد بالصالة واشوف التلفزيون واخذ راحتي .. ايه هذا بيتنا لي حق اخذ راحتي فيه .. لي حق انام فيه واقعد فيه نفس كل الناس


بس الظاهر ان هالشي ماراح يتحقق .. انا غير عن الناس انا حالة شاذه وطول عمري بظل كذا


سمعت صوت بالحوش .. اكتشفت اني وانا امشي رحت للجهة الامامية .. طبعا بيتنا له جهتين اماميه وخلفيه .. والملحق اللي انا قاعد فيه بالجهة الخلفية عشان كذا دايم راكان يجي لي بسهوله .. لان الجهة الخلفية مايجونها اهلي كثير


سمعت الصوت ومشيت بهدوء وتخبيت خلف الجدار وانا اطل براسي بهدوء


شفت ابوي جالس على الكرسي في الحديقة .. ويدخن بالدخان الخشبي حق الاغنياء .. ومعاه جوال يكلم فيه


ابوي: أي وش اخبار الشركة يابو خالد .. والله تمام .. ماقدر والله مشغول هالفترة .. ايه بروح الرياض 3 ايام .. عندي اشغال بنجزها وارجع .. ومعزوم بعد يعني انا مشغول تماما هالفترة


وش قال ! .. قال بيسافر الرياض وااااو ونااااسـه .. وبسام مو موجود يعني باخذ راحتي فللله


اذا غاب القط العب يا فار هههههههه .. ضحكت بصوت عالي مستانس


فجأه سمعت صوت ابوي : ابراهيييم .. تعال !


التفتت عليه بخوف .. اكيد سمعني وانا اتجسس عليه واضحك .. يا ويلي


تقدمت بخطوات بطيئة جدا .. لين وقفت عنده


قلت وانا منزل راسي للارض: سم ؟


لاحظت ابوي يهز رجوله ويحركها في الارض .. خفت منه اكيد معصب .. طول ابوي ما رد


رفعت راسي بشوف ليه ما رد .. شفته يناظرني بنظرات .. نظراته ماعجبتني كان يناظرني بكبرياء وهو يولع دخانه الخشبي ويدخن ببرود


تكلم ابوي بعد صمت .. وهو يناظر وجهي بتفحص: تشابه لها .. تشابه لها كثير في الملامح


انصدمت .. منهي هذي اللي اشبه لها


كمل ابوي كلامه: آه بس .. راحت وتركتني بقهري .. راحت وتركت وراها حمل ثقيل علي .. حمل ثقيل ابتليت فيه


هذا وش قاعد يقول وش يخربط .. ناظرته وكأني اطلب منه يفسر كلامه


ابوي وهو منزل راسه: شلون كانت تبيني اهتم فيك وانت تذكرني بأسوء ذكرى .. امك هي اسوء ذكرى بحياتي .. راح تضل انت وامك نقطة سوداء بحياتي ما راح تنمحي الا بموتكم .. ماتت هي "ورفع راسه وناظرني باحتقار" وباقي انت


الحين عرفت عن مين يتكلم .. عن امي .. ماتت امي ويبغاني اموت مثلها .. نزلت دموعي بحزن .. ليش ابوي يتمنى لي الموت ليييش ؟


ناظرت ابوي بقهر .. مايرتاح لين يكدر خاطري .. ما ينبسط الا اذا شافني ابكي وحزين .. ليش يكرهني هالكثر؟ .. ليش يكره يشوفني مبسوط ومرتاح؟


قبل شوي كنت مبسوط واضحك .. الحين متضايق ومقهور .. كله بسبب ابوي


ناظرته بعيون غرقانه .. لف وجهه وصد عني ببرود .. ادري ماراح يأثر فيك لان قلبك حجر .. ياعديم الاحساس


مشيت عنه بهدوء ورحت وانا اجر خطواتي الثقيله جر .. قبل شوي كنت مبسوط واضحك .. هه على ايش مبسوط ؟ .. ماراح اذوق السعادة بيوم دام اني في هالبيت ومع ناس قلوبهم حجر .. دامك في هالبيت انسى السعادة تماما يا ابراهيم


دخلت الملحق بخيبة امل .. ياحظ الايتام ما عندهم اب .. استغفر الله


اخذت جوالي وضغطت على الرقم الوحيد فيه .. راكان


سماع صوته بس يخليني انبسط .. اذا كلمته وانا حزين احس كأنه ينزع المي من صدري ويخفف حزني بكلامه الحلو والحنون .. ويقولي لا تيأس ربك معك


دقيت عليه و رد: هلا ابراهيم


ابراهيم: راكان .. وينك ياخي اشتقت لك .. محتاجك جنبي يا اخوي


راكان: انا جنبك بكل وقت .. لو تحتاجني بس كلمني .. آمر وش بغيت


ابراهيم ببتسامة: وانا اقدر اعيش بدون ما اكلمك ؟ .. الله يخليك لي


راكان: آمين ولا يحرمني منك ..تبي شي محتاج شي برهومي ؟


ياحبي له حنووون .. مو قبل شوي ابوي اللي يتمنى لي الموت


قلت باحراج: آآ هههه لا مابي شي بس داق اسولف


راكان ببتسامة: علييينا ؟! .. من الآخر قولي وش مضايقك ؟


ابراهيم: وش دراك اني متضايق ؟


راكان: انا حاس فيك .. مثل ماتحس الام بولدها


(مثل ماتحس الام بولدها) من يوم ماسمعت هالجملة انفجرت بالبكاء .. ياليت ابوي مثل اخلاقك وحنانك يا راكان كان انا بخير


انصدم راكان وهو يحاول يهديني ويستفسر مني .. قلتله السالفة وانا اصيح بقهر .. ابوي يبغاني اموت والله قهـر


راكان يحاول يهديني ويصبرني .. هديت عشانه بس .. ولا من يصبر قلب ولد لقى كل هالجفاء والقسوة من ابوه


سألني راكان اذا تحسنت حالتي و لا لا .. جاوبته بإيه بس عشان ما يزعل وينقهر على حالتي .. ولا انا مهموم


سكر راكان الجوال بعد ماتطمن على حالتي .. وانا اللي طلبت منه يسكر عشان ما اشغله عن اهله بمشاكلي اللي ماتنتهي .. ولا هو اصلا ما وده يسكر ابد الا يوم طلبت منه هالشي


كل يوم يمر يقربني من راكان اكثر واكثر .. ويبعدني عن ابوي اكثر واكثر .. رحمتك يا رب




( راكان )


طلعت من غرفتي متضايق .. مقهور على ابراهيم بقوة .. وش هالاب اللي يتمنى لولده الموت


والله لو ان ابراهيم عاق وراميه بدار العجزة كان عذرناه .. لكن دام ان ابراهيم بار فيه ماله حق يسوي كذا .. وربي بيحاسبه على ظلمه .. والله ماراح يفلح ابد


نزلت للصالة لقيت جدي جالس .. فرحت: هلاااا والله بجدي تو مانور البيت


ناظرني بعصبية: راكان يالقطوع .. من متى ما شفناك هاه ؟ .. طالعن على ابوك


راكان: هااو بدينا بالغلط ! .. وش فيه ابوي؟


جدي بعصبيه: ابوك هالسمرمدي جادعن مرته وعياله ومسافر هايت ببلاد هالكفار .. ميت حي ماندري عنه ماله حس ابد ولا يزورنا ولا شي


راكان: جدي الله يهديك ابوي مب رايح يلعب .. رايح يشتغل


جدي: هااااه ؟


راكان بصوت عالي: رايح يشتغل .. يعني تجارة يا جدي


جدي: تجارة مخدرات !!


راكان بصدمه: لا بسم الله عليه .. تجارة فلوس مو مخدرات اعوذ بالله


جدي: ايييه .. الله يوفقه


بسم الله انقلب .. قبل شوي معصب مسرع رضى !


راكان ببتسامة: ايه جدي وش اخبارك ؟


جدي ببتسامة: اخباري بسوي عزيمة بكرا


راكان: احلى حركااات جدي مسوي عزيمة .. ايه ماقلت لي من عازم ؟


جدي ببتسامة: يعني .. عازم الربع اخوياي تعرف حركاتنا حنا الشباب


راكان بضحكه: ايش ! شباااب ههههههههههههههههههههههههههههههههه .. جدي انت شباب ! ههههههه .. تعديت الستين وتقول شباب ههههههه


جدي وهو يمسك عصاه: اقول الخلا الخلا بس .. فارق فارق لا يجيك هالعصا على راسك


قمت بسرعه منحاش وانا اضحك ووقفت عند الباب: جدي تامر على شي انا بطلع


جدي: ايه بكرا ابيك توقف بالدلة عند الضيوف وتقهويهم وتصير رجال


اووه جدي عليه طلبات .. صدق الشيبان ماينعطون وجه


قلت ببتسامة وانا مابي ازعل جدي: انشااالله .. على هالخشم .. طيب بتسوي العزيمة في بيتنا ؟


جدي: لا في بيتي .. ابيك تجي من المغرب عشان تقلط الضيوف وتتسنع


راكان: انشالله .. "باستهبال" ما قلت لي انت والشباب تبون قهوة عربية ولا موكا ؟


اخذ جدي عصاه وانا انحشت برا بسرعة وانا اضحك .. ياحليله هالجد

@@@@@@@@@@@@@@@@@@@@@@@@@@

الساعة 8 مساء

(ابراهيم)


شفت ابوي يطلع من البيت .. اكيد بيسافر الحين


اول ماتأكدت انه طلع رحت داخل البيت بسرعة .. ابي شي اكله جوعان


لقيت اخوي زياد وناديته .. وجا لي


ابراهيم: زياد جيب لي شي اكله جوعان


زياد: ما اقدر امي تعيي


ابراهيم: امك وش دراها ماتدري .. روح جيب لي بسرعة وتعال


زياد: امي الحين في المطبخ


ابراهيم بطفش: اوووه طيب جيب اكل على اساس انه لك


زياد: اصلا توي ماكل "وراح على طول"



اوه وش فيه هذا .. صدق بزر .. وش فيهم اخواني كذا .. لايكون ابوي محذرهم مني .. مو غريبه منه


دخلت المطبخ لقيته فاضي .. كذاب زياد يقول انه امه في المطبخ .. واضح انه مايبي يجيب لي


رحت للثلاجة ابفتحها عيت تنفتح .. اووه تذكرت مقفله .. ليش كذا حتى الاكل ماقدر آكل


طليت في الثلاجة من المستطيل القزاز .. الله وش هالاكل .. كانت مليانه مالذ وطاب من الماكولات .. طيب ابي صحن صغير بيضرهم لو عطوني شوي؟ .. ماراح يضرهم والله ولا بينقص منهم شي


التفتت لبرادة الماء .. مالي الا اشرب ماء هو اللي بيملى بطني .. افف شكله بيرجع لي فقر الدم من جديد .. وبيرجع لي الضعف والصفار والدوخه


اول كان راكان هو اللي يجيب لي الاكل .. الحين راكان سافر وخلاني .. مين بيجيب لي الاكل؟ .. شكلي بموت لو مارجع راكان


اخذت الكاس وصبيت لي وشربت وشربت كثييير .. لين حسيت نفسي برجع .. طلعت من المطبخ ورحت الملحق بتعب


بعد ساعتين


قاعد في الملحق ومتسند على الجدار واتعصر من وجع بطني .. اوف بموت من يوم ماراح راكان ما اكلت شي اببببد .. يعني من يومين بطني فاضي .. خلاص مافيني حيل مافيني طاقة احس بموت


سمعت صوت الجرس .. قمت وطليت من الشباك .. شفت زياد يفتح الباب وطلع راعي المطعم وعطاه اكياس .. دققت في الكيسة اللي بيد زياد .. الله ماكدونالدز امووت عليه .. ياحظهم ابي لو شوي


دخل زياد البيت ولحقته ودخلت وراه .. شفت خالتي زوجة ابوي .. رحت وطلبت منها تعطيني شي اكله .. رفضت وترجيتها قلتلها اني ماكلت شي وعلى لحم بطني من يومين ورفضت .. حسبي الله عليها مافيها رحمة


قعدت ساعة اترجاها وانا شوي واصيح .. لين اخيرا وافقت وعطتني ساندويتش صغير .. الحين كل هالاكل عندهم وماعطتني الا هذا .. سكتت وما قلت شي عشان ماتاخذه مني .. انا ماصدقت على الله تعطيني


رحت الملحق واكلته بسرعة حتى ماحسيت اني اكلت شي


يعني كل يوم بتعب واعاني عشان القى شي آكله .. متى يرجع راكان بس اووف

@@@@@@@@@@@@@@@@@@@@@@@@@@

اليوم التالي

الساعة 8 مساء


(راكان)


انا في بيت جدي من الساعة 4 العصر .. وطول الوقت سو كذا حط كذا وكرفني جدي بالاوامر


عاد الحين جو الضيوف وامتلى المجلس .. ماقدر اقول لا لازم ابيض وجهه قدامهم


اخذت الدلة وبديت اصبب القهوة للضيوف .. وصلت لاحد الرجال ونزلت نظري لدلة القهوة اصب له .. ولما رفعت نظري انصدمـــــــــت


تدرون من لقيت ؟!!!


ابو ابراهيــــم !!!!!!


دققت في ملامح وجهه لاكون غلطان .. أي والله ابو ابراهيم !


وش يبي جاي وراز وجهه وجه العنز ؟!! .. صدق ما يستحي


وشلون جاي وحنا مانعرفه ولا يعرفنا .. صح تذكرت! .. جدي قال انه يعرفه


ناظرته باحتقار .. هذا له وجه يقابل الناس؟ .. هذا المفروض مايطلع من بيته بعد سواد وجهه


التفتت لجدي وقلت بصوت عالي: تصدق ياجدي في ناس مايستحون على وجيههم .. يعني واحد يكون مشرّد ولده في الشوارع وباخل عليه ومخليه مثل الفقير يحتاج للناس ويطلب منهم وابوه موجود .. ومع هذا طالع ومستانس ومسوي نفسه قدام الناس الطيب الكريم اللي الكل يشهد باخلاقه


جدي وهو يناظر حوله باستغراب: هاااو منهو ذا اللي مسوي تسذا .. في احد يسوي هالسوات ؟


راكان: أي والله ياجدي في ناس كثير زي كذا .. وفي قصص لو تسمعها يشيب راسك منها .. ياما شباب صغار ضاعوا والسبب ابائهم اللي يقسون عليهم ويضربونهم بالملحق كل يوم


ههههههههههههه كانت نغزه واضحه بس ماحد دقق على كلمة (الملحق) الا ابو ابراهيم.. اللي على راسه بطحا يتحسس عليها


قام ابو ابراهيم يتلفت وهو منحرج ووجهه احمر


قلت وانا مبسوط وكاتم ضحكتي: انت وش رايك ياجدي باللي يسوون كذا


جدي بعفوية: والله انا اشوف اللي يسوي هالسوات ماهو رجال .. وما يستحي على وجهه اجل يخلي ولده يضيع بالشوارع .. ويحتاج وابوه موجود .. اجل وش فايدته دامه مايهتم بعياله ويربيهم


راكان: لا وبعد ابوه غني .. "بضحكه" اقصد بعضهم يصيرون ابائهم اغنياء والله رازقهم ويبخلون على عيالهم بالقرش الواحد .. شفت كيف ياجدي بعض الناس مايستحون


جدي: والله هالدنيا مالها امان يا ولدي .. ماعاد فيه رجال بهالوقت .. وين رجال اول كانوا يربون عيالهم تربية سنعة .. ما يصير الولد عمره 10 سنين الا وهو يدل المسجد وين دربه .. اما عيال هالوقت لا ترجي منهم خير .. صايعين ضايعين الشرهه موب عليهم الشرهه على ابوانهم اللي ضيعوهم باهمالهم


هههههههههههه قوووويه ياجدي قووويه .. ونااااسه فضحناه ههههههههه


التفتت لابو ابراهيم اللي مرتبك ووجهه يصبب عرق: انت وش رايك يابو ابراهيم ماسمعنا صوتك


ابو ابراهيم بارتباك: آآْآ انا اشوف اللي يسوي كذا ما يستحي على وجهه وماهو رجال


ناظرته باحتقار .. الحين بفضحك واخلي الناس يعرفون حقيقتك وياكلون وجهك يا مسود الوجه


قلتلته باحتقار: لا والله ! .. وانت وش تصير دامك مخلي ولدك يضيع بالشوارع ؟


ابو ابراهيم بارتباك: انا ماخليته يضيع بالشوارع .. انا فاتح له بيتي ومخليه يسكن فيه


راكان باحتقار: والضرب اللي كل يوم تضربه في الملحق؟ .. والاكل اللي تحرمه منه ؟ .. والفلوس اللي تحرمه منها ولا تعطيه حقوقه ؟


جدي باستغراب: رااكان ! .. هاو وش فيك على الرجال


راكان بعصبيه: خلني اقول ياجدي خل الناس يعرفون حقيقته .. "وقلت بصوت عالي" ابو ابراهيم اللي قاعد قدامكم الحين ومسوي روحه رجال واخلاق .. حابس ولده من لحمه ودمه في الملحق ويضربه بوحشيه .. وحارمه من الاكل والفلوس والملابس وكل شي .. وقبل كذا طارده في الشارع ومخليه يتشرد بلا مأوى


كل الرجال انصدموا وقاموا يتلفتون على بعض ويتساسرون


واحد من الرجال: انت صدق مسوي كذا يا ابو ابراهيم ؟


واحد ثاني: لا حول ولا قوة الا بالله .. حرام عليك هذا ولدك


واحد ثالث: خاف ربك لا يجيك شي بسبب ظلمك له .. الظلم ظلمات يوم القيامة


التفتت على ابو ابراهيم اللي منحرج ومنزل راسه ويصبب عرق


رفع ابو ابراهيم راسه وقام: آآآ انا بروح عندي اشغال


راكان: اقعد ماتقهويت


ابو ابراهيم بصرخه: اذلف يالخسيس "وطلع من المجلس بقهر"


ههههههههههههههههههه .. اخيرا فضحته وخليت الناس يعرفون حقيقته .. اخيرا انتقمت لابراهيم المسكين .. سحبت نفس براحه ورضى


لكن هالراحه تلاشت لما شفت جدي يناظرني بعصبيه .. اووه الله يعيني .. شكله بيستلمني اول مايروحون الضيوف


بس اهم شي اني انتقمت من هالنذل وقهرته ههههه وناسه .. كملت صب القهوه للضيوف .. وبعدين جدي قلطهم للعشا .. وتعشوا


وبعد ماراحوا الضيوف .. التفت لي جدي بعصبيه: انت وراك على الرجال


راكان: ياجدي والله يستاهل


جدي بعصبيه: بس ولو مايصلح تفضحه قدام الناس


راكان: انا افضحه ابيه يتوب .. انت ماتشوف وش سوا بولده حسبي الله عليه .. تتذكر صديقي ابراهيم اللي كان معي في الاستراحة وجلس معنا في المجلس ذاك اليوم ؟


جدي: ايه


راكان: أي هذا يصير ابوه .. والله ابراهيم مسكين ينرحم متعذب والسبب كله ابوه "وقعدت اقوله وش سوا ابو ابراهيم بولده"


جدي بعصبيه: الله لا يوفقه .. اللي يشوفه يقول طيب واخلاق مايدري ان داخله اسود


راكان بفرحه: ايه كمل جدي ادع عليه


جدي سحب عصاه: اقول قم قم بس .. قم اذلف بنام


اووف طرده محترمه .. قلت وانا اقوم: مااش مادري متى بتتسنع ياجدي


جدي بعصبيه: فارق لا اجي اعلمك السنع الحين


راكان بضحكه : لا خلاص والله هههههههههه


وانحشت وانا ميت ضحك

@@@@@@@@@@@@@@@@@@@@@@@@@@

انتهى البارت


وش رايكم بتصرف راكان ؟


قراءة ممتعة



بسم الله الرحمن الرحيم

الجزء السابع عشر

المعــــانـــاهـ ~

بعد مرور 3 ايام .. الساعة 1 ظهراً

(ابراهيم)


قمت من النوم على صوت ازعاج و احد يصارخ وينافخ


ابراهيم ونصه نوم: هممم


ابوي بعصبيه: قم قم لا بارك الله فيك


قمت بخوف وبسرعه يوم عرفت انه ابوي


ابراهيم: سسم يبه !


ابوي وهو يرمي علي 5 ريال: قوم جيب لنا خبز ب 3 ريال .. ورجع الباقي


قمت وناظرت ابوي بدهشه .. لحظه لحظه ! .. شكلي جالس احلم وللحين ماقمت .. من متى ابوي يطلب منا نجيب خبز ؟! .. الخبز كل يوم يجيبه السواق او اللي يشتغلون عند ابوي .. ويجيبون كثير بعد مو ب 3 ريال


ماعمر ابوي قال لاخواني جيبوا خبز .. ولا للسواق حتى .. اصلا السواق كل يوم يجيبه بدون لا يوصيه ابوي


آها اكيد يبغى ينكد علي .. ويدور أي شي عشان يامرني فيه .. وشكله مالقى الا الخبز عشان يحط حرته فيني


قمت وانا اخذ الفلوس: انشالله


ابوي بعصبيه: لا تتأخر .. وياويلك تاخذ شي من الفلوس .. ان شفت ريال ناقص قصيت رقبتك قص


اوف وش هالبخل .. ريال واحد وانت عندك ملايين .. طبعا قلت هالجملة بنفسي .. انا من وين لي القوة عشان اعترض واهاوش .. ماني محتاج اخليه يكرهني اكثر .. هو بروحه مايطيق يشوفني


قلت وانا منقهر ومجبور: انشالله


ورحت غسلت وجهي ولبست ثوبي وطلعت .. اول ماطلعت الحوش صكتني شمس الظهر الحارة .. شمس الشرقية بالظهر تذوب الصخر .. ياربي حر ورطوبة شلون بامشي الحين


وبعدين وقت غدا وانا ماتغديت وجوعان .. وصلت محل الخبز بعد تعب .. عطيته الفلوس وجلست انتظره يخلص


شوي حسيت بدوخه وقعدت على الارض بتعب .. جاتني حرمه كبيره في السن ومتغطيه تماما ماينشاف شي منها


مدت يدها وقالت: عطنا ياولدي من مال الله .. عطنا ياولدي محتاجة عيالي صغار وزوجي ميت ولا عندنا من يصرف علينا


ناظرتها وهي كاسره خاطري .. ودي اعطيك بس كيف وانا محتاج من يعطيني


قالت بصوت حزين: والله ياولدي الخبز ماذقنا طعمه من 10 ايام .. عطني شي اوكل فيه عيالي واسد جوعهم الله يعطيك ويرزقك


سكتت ونزلت راسي ولا رديت عليها .. شفت الخباز يأشر لي .. رحت اخذت الخبز والتفتت لقيتها للحين واقفه تطالعني .. اخذت خبزة تميس ومديتها لها


ابراهيم: والله هذا اللي عندي .. الله يعطينا ويعطيك يا خاله


اخذت الخبز: مشكور يا ولدي .. الله يرزقك ويغنيك


وراحت وهي تدعي لي .. ابتسمت مبسوط يمكن الله يستجيب دعائها .. بس هالابتسامة تلاشت لما تذكرت ان ابوي في البيت ينتظرني وبيعصب لو شاف الخبز ناقص


اوووه بالطقاق .. هو اصلا قد رضى علي ؟ .. طول وقته معصب علي ويهاوش .. اصلا انا من زمان طايح من عينه لو ايش اسوي


اخذت الخبز ومشيت وانا حاط يدي على راسي .. احس حرارتي ارتفعت واحس اني بدوخ .. قعدت على الرصيف بتعب .. شكل فقر الدم رجع لي من جديد


ناظرت قدامي شفت سوبر ماركت صغير .. وقفت .. بروح اشتري لي عصير تعبان احس بدوخ وبيغمى علي لو ما اكلت


دخلت السوبر ماركت واشتريت لي عصير ومويه .. وقعدت على الرصيف اكل شوي من الخبز اللي اشتريته


بعد ما اكلت قمت وانا حاس انه بيجيني ضربة شمس من هالشمس الحارة .. خصوصا اني حاس بحرارة وغثيان .. مشيت رايح للبيت لا اتأخر


ووصلت البيت .. ناظرت كيسة الخبز اللي معي .. مافيها الا خبزة وحده .. والخبزة الثانيه اكلت نصها


الله يعيني على الضرب اللي بيجيني من ابوي .. اوه صح تذكرت .. انا معي فلوس .. ليه ما اعطيه شوي من الفلوس اللي معي عشان ما يقول اني سرقته


اووه لا ليش انا غبي كذا .. كان معي فلوس ليش يوم طلعت ماخذتها معي كان اشتريت شي اكله .. اطلع مره ثانيه ؟! .. بس اخاف اتأخر .. خلني اعطيه الخبز اول ثم اطلع وهو مايدري


دخلت جوا البيت .. لقيت ابوي جالس في الصالة .. تقدمت ومديت له الخبز


ابراهيم: الخبز "ومديته له"


ابوي: ايه صح .. "واخذ كيسة الخبز وجلس يناظرها ثم ناظرني" ليش الخبز ناقص؟ مب انا قايلك جيب ب 3 ريال ؟


قلت وانا منزل راسي: وحده فقيره جاتني وطلبت مني اعطيها شي توكل فيه عيالها .. عطيتها الخبز واعتبره صدقه


ابوي بغضب: وباقي الفلوس وينها ؟


ابراهيم: اشتريت لي فيها مويه وعصير .. لاني كنت بدوخ


رمقني ابوي بنظرة غضب والغريب انه ماسوا لي شي .. اكتفى انه قال : اذلف برا


طلعت برا وفتحت باب الشارع بروح اشتري لي اكل .. بس تذكرت حرارة الشمس والدوخه اللي فيني .. اخاف اطلع ويغمى علي


دخلت الملحق وكلمت راكان شوي .. قالي ان بيجي اليوم العشاء ..فرحت اخيرا بشوفه .. وطلبت منه يجيب لي شي اكله لاني جوعان .. ووافق على طول ياحبي له


غسلت وجهي بمويه بارده عشان الحرارة .. بحط كمادات بس موب الحين .. رحت علّيت المكيف على اقوى شي .. وانسدحت على السرير.. ونمت

@@@@@@@@@@@@@@@@@@@@@@@@@@@

الساعة 9 مساء

(راكان)


توني وصلت للرياض .. اخيرا بزور ابراهيم اليوم من زمان عنه .. دقيت عليه بسأله وش يبي اجيب له بس ما رد .. استغربت وش فيه اليوم مايرد .. رحت لماكدونالدز اعرف ابراهيم يحبه .. اشتريت له وجبه وحركت متوجه لابراهيم


دقيت مره ثانيه وثالثه ورابعه .. بس مارد



لا يكون فيه شي .. سترك يارب


رحت لبيت ابراهيم على طول .. وقفت سيارتي ونزلت


البيت هدوء ومظلم .. شكله مافي احد


بس شلون اعرف ابراهيم فيه ولا لا .. وانا ادق عليه ما يرد


رحت طقيت الباب مثل ما اسوي كل مره اجي لابراهيم .. طقيت بهدوووء


ماحد فتح وما فيه صوت ابد .. ناظرت البيت بخوف


وين ابراهيم ؟! .. اهل البيت اكيد طالعين ..بس ابراهيم ما يطلع معهم ابد .. طيب وينه؟ .. شلون بعرف وهو مايفتح ولا يرد ابد


ناظرت الجدار مو عالي مره .. اقدر انط .. اتهور واسويها ؟!


يله توكلت على الله .. يارب ماحد يشوفني .. ربطت ثوبي على خصري .. ورقيت فوق سيارتي ثم فوق الجدار .. تسلقت لين وصلت فوق وقعدت على الجدار اناظر البيت


البيت ظلام وهدوء .. بس لمبة الملحق مفتوحه .. يارب ابراهيم بخير يارب


نزلت من الجدار بشويش لين طحت ع الارض .. قمت انفض ثوبي وانا متجاهل الالم اللي جاني من الطيحه .. ركضت بسرعه لين وصلت الملحق وفتحت الباب على طول


لقيت ابراهيم منسدح على السرير ومغطي كل جسمه ووجهه باللحاف كالعادة


رحت وسحبت اللحاف .. انصدمـت يالله وش هذا ؟!


ابراهيم منسدح وشكله تعباااااان مرره ووجهه احمر ويالله ينسمع انينه


نطيت فوق السرير بسرعة وجلست جنبه بخوف


راكان بخوف: ابراهييييم .. ابراااهيم تسمعني ؟


حطيت يدي على جبينه .. اوف حار مرره .. قمت وجلست فوقه وهو بين رجليني .. وانا اضرب خده بخفيف


راكان بقلق: ابراهيييم .. ابراهيم تسمعني .. ابراهيم قوم اوديك المستشفى


ابراهيم يأن بصووت خفيف .. ويهذي بكلام مافهمته .. وكان فاتح عيونه بشكل خفيف بس مو صاحي ويتنفس بصعوبه وكأنه مكتوم


فكيت ازرار بلوزته لين فتحتها كلها .. الجو حار وكتمه خصوصا ان ابراهيم كان متغطي كله باللحاف


اخذت القارورة اللي عند السرير وجلست ارش مويه على وجهه .. بس ماصحى


وش اسوي الحين ؟ .. جلست افكر واتذكر الاشياء اللي تعلمتها بما ان لي خبرة بالطب .. حرارته مرتفعه يعني لازم كمادات .. واليوم كلمني وقال انه طلع بالشمس يعني اكيد هالاعراض من ضربة شمس


اخذت شماغي وكبيت على طرفه شوي من المويه البارده وحطيته على راسه


اخذت القارورة الباردة ولصقتها بخده: ابراهييم اصحى


فتح عيونه وهو يأن .. وشكله دااايخ


ابراهيم بتعب: عطر .. ابي عطر


قمت وركضت اجيب عطري من سيارتي .. اخذت العطر وعلبة باندول وكيسة الاكل ورجعت للملحق ركض


اخذت مناديل وبخيت العطر فيه وحطيته على انف ابراهيم .. سحب نفس عميييق .. حسيته ارتاح شوي ووخرت المناديل عن وجهه


صبيت كاس مويه من القارورة اللي عنده ومديته له مع الباندول: تفضل


اخذ الباندول واكله على طول وشرب المويه دفعه وحده


راكان: ابراهيم .. حرارتك مرتفعه اوديك المستشفى ؟


التفت لي ابراهيم بحزن: طلعني من هالبيت .. "بصراخ" ابي اطلع من هالبيت والله ملييييت "وبكى بحرقه"


ناظرته بحزن .. والله لو بيدي كان اشيل الحزن والضيقه من صدرك واصنع الفرحة لعيونك


ابراهيم ببكاء: راكان والله احس بحرقة وقهر وكتمة وضيقه بصدري .. مليت من هالبيت ابي اطلع ابي اتنفس "ومسك بلوزته كأنه بيشققها" ابي اشم هوا احس بكككككتمه احس اني ماقدر اتنفس بهالبيت الكئيب


سكتت ونزلت راسي بحزن .. يوم شافني مارديت عليه قال بهدوء ودموع: راكان ابي اطلع من هالبيت لو ميّت .. "وصرخ" اذبحـني تكفى ابي امووووت "وانهار من شدة البكاء"


كنت اول مره بحياتي اشوف ابراهيم بهالحالة .. كان يصرخ ويبكي بقوة ومنهار .. وكان يرفع راسه وجسمه عن السرير ويرجع يصقعه بقوه اكثر من مره .. ويتحرك على السرير بكثرة وهو شوي ويقطع نفسه من القهر


ابراهيم بقهر الدنيا كله: ابي اطلع من هالبيت .. طلعني ابي اطلع ابي اروح لاي مكان لو للقبر .. القبر اريح لي بكثير من هالبيت ومن عذاب الدنيا .. تكفى طلعني والله ضايق صدري وبموت لو قعدت هنا اكثر "وزاد بكائة بقهر"


حطيت يدي على صدره وسدحته على السرير وانا اطبطب على صدره ابيه يهدى


قلت بهدوء: ابراهيم .. تعوذ من ابليس وخلاص اهدى لا تصرخ وتقهر عمرك على الفاضي .. ارتاح انت تعبان


ابراهيم بهمس: راكان ابي اموت .. ابي اموت وافتك من هالدنيا .. تكفى ادعي لي بالموت


راكان: الله يطول بعمرك ويخليك لي .. "بحزن ودموعي نزلت" ابراهيم لا تدعي على نفسك بالموت انا احبك وابيك جنبي


ولصقت وجهي بوجهه ونزلت دمووعي بكثرة .. ما حبيت الا هالانسان .. وما انحرق قلبي الا عليه .. الله يحرق قلوبهم مثل ماحرقوا قلبي وقلب اعز انسان علي


يعني ماراح نخلص ؟ .. متى نخلص من هالعذاب متى ؟ .. كل يوم اصحى مرتاح بس اتذكر ابراهيم يتكدر خاطري عليه وانقهر .. انكتب لي اعيش معاه واتعذب وانقهر معاه .. لانه صديقي واخوي .. ليش هالانسان اللي حبيته ما يعيش مرتاح ويريحني معاه؟


ليش مانعيش انا وياه مثل أي اصدقاء .. نطلع مع بعض ونقعد مع بعض ونتمشى مع بعض بسعادة وراحة نفسيه .. ليش دايم لما نقعد مع بعض تتحول قعدتنا لحزن وصياح .. متى نضحك مع بعض متى نذوق السعادة والراحة متى ؟


يارب ابو ابراهيم يموت او ينشل .. ونفتك من ظلمه للأبد .. يااارب


ونزلت دموعي بكثره .. وانا حاط وجهي على وجه ابراهيم واصيييح


{ في سكون الليل , هناك شابان , الاول يبكي حرقة على ما اصابه , والآخر يبكي حرقة على اخيه , اللهم عليك بمن احزنهم وابكاهم قهرا وحرقة , اللهم انتقم منهم شر انتقام و رد لهم ظلمهم , ياعزيز ذو انتقام }


@@@@@@@@@@@@@@@@@@@@@@@@@@


ومرت ساعة .. وانا وابراهيم على نفس الحالة .. هو يبكي وانا حاط راسي عليه وابكي ..


رفعت راسي وناظرت ابراهيم .. وكان وجهي قريب من وجهه هذي اللحظة .. ناظرت ودققت في وجهه .. عيون متعبه وتحتها هالات سوداء .. خدين رسمت الدموع خط عليها من كثرة البكاء .. جسد نحيف وهزيل .. وجه ظهرت فيه ملامح الالم والمعاناة


اللهم عليك بمن اتعبه واحزنه وقهر قلبه .. اللهم انتقم ممن ضيع شبابه وطفولته ولم يذقه السعادة يوما من الايام .. اللهم انتقم منهم ياعزيز ياجباار


آميين .. يارب استجب دعائي يارب .. يارب مايجي بكرا الا وابراهيم متحرر من قيود الظلم والقهر .. يارب مايجي بكرا الا و ابو ابراهيم ميت او مشلول .. يارب انتقم لهذا المسكين وارحم ضعفه آمين يارب العالمين


ابراهيم: راكان


راكان بدموع: عيون راكان


قام ابراهيم وجلس وهو يمسح دموعه ويسحب نفس: معلييش .. كل يوم اضايقك بمشاكلي اللي ماتنتهي


راكان: انا ما اتضايق منك انا اتضايق عليك واحس بمعاناتك .. تدري ليه؟ .. لان انا وياك واحد مو اثنين .. اللي تحس فيه انا مثلك احس فيه .. هذي مو مشاكلك بروحك مشاكلي انا بعد .. عشان كذا بصبر معاك وببقى معاك طول العمر لانك اخوي


ابراهيم بحزن: الله يصبرني على الهموم .. ويصبرك علي


مسحت دموعي وقلت: وش رايك ننحاش ؟


ابراهيم بيأس: لو انحشت بيلاحقني بسام .. انا ما ابي انحاش انا ابي اطلع براحتي بدون خوف وما ارجع للابد


راكان: الله يعين " ابتسمت احاول اطلعه من الحزن اللي فيه" ماعليه .. شلونك الحين "وحطيت يدي على جبينه" الحرارة للحين مرتفعه


ابراهيم: بحط كمادات بعد شوي


ابتسمت له واخذت الكيسه ومررتها فوقه: جوعان؟ .. جبت لك من ماك


ابتسم واخذ الكيسة على طول وهو يفتحها بسرعة متحمس .. ضحكت عليه واضح انه جوعان


سمعنا صوت طق الباب


راكان: اقعد بروح افتح


ورحت للباب وفتحته .. لقيت ولد مراهق ويناظرني باستغراب من فوق لتحت


فهد: مين انت ؟


راكان: انت اللي من انت ؟


فهد: انا فهد .. هذا بيتنا وش جابك


ناظرته بحتقار: انا ادري انه بيتكم


فهد: ليش جاي في بيتنا


راكان:كيييفي .. وبعدين تعال تعال


ومسكت شوشته وجريته لي وعطيته كف باقوى ماعندي ونزلت راسه بيدي خليته يركع غصب


فهد بالم: اييي فكني فكني


انا بعصبيه وبكل كلمة ضربه: تهايط على ابراهيم هاه ؟ تتقيوى عليه وهو مريض يالبزر يالجبان ياللي مافيك ذرة رجولة


وكملت ضرب بعصبيه


فهد بالم: اييي فكني والله لاعلم ابوي


عصبت وعطيته بقس قوي على بطنه لين بغى يستفرغ


راكان بعصبيه: تعلم ابوك هاه ؟ تنخش ورا ابوك يالجبان يا دجاجة ابوك الله يلعنك انت وياه


وسطرته كف باقوى ماعندي .. وطيحته على الارض وركبت فوقه


راكان بعصبيه وقهر: تهايط علينا هاه ؟ يعني اني الزاحف .. يلا ورنا هياطك اشوف .. والله لاطلع هالهياط من عيونك


ونزلت جزمتي وضربته بالجزمه على وجهه وهو يصيح


راكان: والله قهر هالجزمه عليك بس تستاهل


وكفخته وسطرته بالجزمه على وجهه وبردت قلبي فيه لين قال بس .. قمت وهو مازال منسدح ووطيت على صدره


صرخت وانا ارفسه على جنبه: حقير وظالم وجبان وخبيث وما تسوى جزمة


قام بخوف وهو يصيح وانحاش .. لحقته بالجزمه وحذفتها عليه وانحاش .. رحت اخذ جزمتي بعصبيه


والله قهر هالجزمة تتقطع عليه لا وجديدة وماركة بعد


لبست الجزمة ورحت لابراهيم اللي كان يطل علينا من الشباك


قلت وانا ادق صدري بفخر: أدبته لك شرايك فيني هـع


ابراهيم ببتسامة: كفوو والله انك شنب تسلم يا بعد حيي .. خشمك "و باس خشمي بفرحة"


راكان بضحكه: هههههه لو ادري انك بتفرح كان طقيته كل يوم .. اروح اكمل عليه ؟


ابراهيم بضحكه: لالا خلاص اخذ حقه وزياده هههههههههههههه


راكان: احم انا في الخدمة .. ان جا لك ولمس شعره منك نادني بس والله لا اصفقه لك


ابراهيم بضحكه: اقول بس بلا هياط .. ذكرتني بتوم وجيري يوم الكلب يقول لجيري صفر بالصفارة وانا اكفخ لك توم


راكان: ههههههههههههههههههههههههههههه حلوه .. يلا انا ماشي تبي شي ؟


ابراهيم ببتسامة: سلامتك .. الله معاك


راكان: الله يسلمك .. لا تنسى تحط الكمادات وعندك الباندول اذا احتجته .. واذا ارتفعت حرارتك تروش بمويه بارده ولا تهمل نفسك زي كل مرة


ابراهيم: انشالله لا توصي حريص


راكان: يلا مع السلامة .. بكرا بجيك اتطمن عليك


ابراهيم بامتنان: ياحبيلك بس تحبني و تخاف علي .. مشكور راكان


راكان ببتسامة: ما سوينا الا الواجب .. يلا فمان الله


ابراهيم: فمان الكريم

@@@@@@@@@@@@@@@@@@@@@@@@@@

اليوم التالي

(ابراهيم)

يومي زي كل يوم .. قمت الساعة 10 الصباح .. احس نفسيتي تحسنت بعد ليلة امس .. تروشت بمويه بارده عشان تروح الحرارة .. ودخلت البيت


لقيت ابوي قاعد في الصالة وشكله بيطلع .. فرصة اكلمه واشكي له شوي .. يمكن يمكن يحن قلبه شوي .. مهما كان هذا اب .. واكيد فيه قلبه حنان شوي لو مقدار ذرة


رحت وجلست جنبه على الكنبة .. وكنت اول مره اتجرأ واسويها


ابراهيم بهدوء: يبه .. يبه انت ليش قاسي .. يبه نفسي مره احس انك ابوي .. يبه انا مابيك تشتري لي سيارة ولا جوال آخر موديل نفس الشباب .. انا ابيك بس تعاملني معاملة حلوة .. ابيك ماتضربني ولا تهيني .. ابيك تحبني وتحن علي وتنفق علي مثل ما يسوي كل اب لولده .. ابيك ماتفرق بيني وبين اخواني بس هذا اللي ابيه .. والله ماطلبت شي تعجيزي


يوم شفت ابوي ما رد كملت كلامي بحزن: يبه انا وش سويت لك عشان تكرهني كذا .. قد مره غلطت عليك او عليت صوتي عليك او ضريتك بشي ؟ .. قولي تكفى وش سويت لك

مع اني ما اعتقد ان فيه ذنب يستاهل كل هذا .. انت ذوقتني المر يبه .. انت خليت حياتي كلها الم وحزن .. "بترجي" يبه ارحمني تكفى .. ما طلبت منك شي صعب .. بس ابتسم لي وحسسني بحنانك .. يبه نظف قلبك من الحقد وناظرني .. ليش لاف وجهك ناظرني انا ولدك


شفت ابوي لاف وجهه وصاد عني .. قلت بحزن ودموع: يبه انا احبك والله .. بس مادري ليش تكرهني كذا .. وتتمنى لي الموت فيه احد يتمنى لولده الموت؟ .. حرام عليك يبه .. فيه ناس يشيلون اولادهم للقبر شهداء وهم يبكون بكاء مر .. فيه ناس يتمنون يكون عندهم اولاد .. وانت ماعندك اهتمام ولا مبالاه


ناظرت ابوي اشوف مدى تأثير كلامي عليه .. لقيته لاف وجهه عني ووجهه جامد بلا شعور


قلت بصعوبه وغصه بحلقي تمنعني من الكلام: براحتك يبه .. اضربني اكثر واقسى عليه اكثر .. بس لا اشوفك بعد موتي حزين وندمان .. انا بموت قريب وحاس بهالشي .. انا حاس ان موتي قريب


وحطيت راسي على كتفه وانهرت ابكي بشدة .. ماكنت اتوقع ان حالتي بتسوء كذا .. ماكنت اتوقع اني ببحث عن الحنان في قلب اقرب انسان لي ولا القاه .. ماكنت اتوقع اني ببحث عن الرحمة في قلوب البشر بدون نتيجه .. ماكنت اتوقعك يبه بهالشدة والقساوة .. عجيب ! انت اب ولا عدو ؟ .. خبرني يمكن اكون غلطان واحسبك ابوي .. خبرني وقولي ليه وش السبب ؟


ابراهيم ببكاء: يبه .. تكفى حن علي شوي .. ابي اتذكر شي حلو منك لو شي واحد .. ابي اذكرك بالخير .. مابيك تندم بعد موتي تكفى حس شوي

يبه انت تحبني وسويت لي شي حلو تدري ليش؟ .. لانك اذا توفيت وتركتني ماراح ابكي ولا احزن .. يبه انت بتخليني ما القى شي حلو اتذكره منك وابكي عليه

يبه ماكنت اتوقعك بالشده والقساوة .. ماكنت اتوقعك تكرهني كذا كأني عدوك مو ولدك .. يبه يمكن ماتشوفني بعد هاليوم .. يمكن تكون هذي آخر لحظة .. تكفى خل النهاية حلوة وخلني اموت وانا مبسوط ومرتاح


ابوي تأثر بشدة وبكى وضمني بقوه: يا ولدي انا آسف .. سامحني انا قسيت عليك كثير .. والله ماعاد اقسي عليك ولا اهينك .. وخلنا نفتح صفحة جديده .. تكفى ياولدي سامحني تكفى سامحني


ضميت ابوي بقوة: مسامحك يبه .. مسامحك


رفعت راسي عن كتف ابوي .. ونفضت هالخيالات عني .. هالشي مستحيل يصير مستحييل


حط ابوي يده على صدري وابعدني عنه بقرف: وخر لا توصخ ثوبي بدموعك وقرفك


ناظرته بحزن .. ايه كمل بعد اجرح محتاج اكرهك اكثر .. راكان كل يوم ابكي على صدره وما يقول شي .. وهذا يوم بكيت مره على كتفه تقرف مني .. قسم بالله فرق السماء عن الارض ..


اللي قبل شوي خيال ومستحيل يصير .. ابوي من ماتت امي وهو على هالحالة .. ماتغير من 16 سنه بيتغير الحين ؟


قمت وانا يائس من صلاح حاله .. يئست خلاص لا يمكن يحن علي لو تنطبق السماء على الارض .. ابوي يكرهني .. يكرهني بشدة ولا راح يجي اليوم اللي يحن علي فيه .. للابد

@@@@@@@@@@@@@@@@@@@@@@@@

في نفس الوقت

(راكان)


تأففت من هالعلة اللي قدامي : لاحوول ياخي خلني اشوف ابراهيم دقيقتين موب ضارك


بسام بلعانه: لا يعني لا


راكان: ليش طيب وش بيضرك؟


بسام: كيفي .. وبعدين انا كم مرة قلتلك لا اشوفك هنا بالحارة .. يله فارق من قدامي لا اوريك الوجه الثاني


الله ياخذك .. الله ياخذك قل آمين


راكان بقهر: ياخي حرام عليكم .. فوق ما انتو منكدين عليه وحابسينه بالبيت حارمينه من شوفة الناس .. ياخي خل عندك خوف من الله


بسام: لا تحاول شوفة مانت شايفه لو تنطبق السما على الارض


راكان بقهر: حراام عليك جعله يصير بعيالك كل هالظلم اللي سببته له .. حرام عليك ياخي وش تستفيد من هذا قول انك تحب تنكد عليه قول انها استهبال قول انها نزوى


بسام بضحكه: نزوى كرم ؟ هههههههههه


راكان بقرف: وععووه ياا ملــــغك .. انت وانت ساكت ماتنبلع شلون عاد وانت تستهبل ؟


بسام بعصبيه: اقوول تراي عطيتك وجه .. فارق من هنا احسن لك


فجأه جا ابراهيم وطلع وسلم علي وهو مو معبر بسام ولا كأنه شايفه .. وشكله توه باكي ويتصنع الابتسامة


ابراهيم ببتسامة: هلااااا والله .. حيا الله راكان


سلمت عليه وانا مستغرب: الله يحييك


سحب بسام ابراهيم من ملابسه: هييه هييه خييير انشالله ؟ مو شايفني قدامك


ابراهيم باستهزاء: لا والله حسبتك الجدار


مسك بسام ابراهيم من ثوبه وقربه منه وهو يزفر بعصبيه: تكلم عدل واحترمني واحشم روحك لا يجيك شي ماتتمناه


ابراهيم باحتقار: لا والله؟ .. ومين انت عشان احترمك .. انت اصلا خدام عندنا ابوي اللي يأمر وانت اللي تنفذ غصب عنك .. على ايش نحترم واحد حثاله مثلك كل همه الفلوس لو يهين نفسه علشانها


انصدمت اول مره اشوف ابراهيم بهالجرأه بس استانست وفرحت اخيرا صار ابراهيم قوي وشجاع يفرض شخصيته وياخذ حقه بنفسه .. ابتسمت بفرح

لكن هالابتسامة تلاشت لما شفت بسام يعصب ويمسك ابراهيم من ثوبه ويجره بعصبيه لداخل البيت وهو يصرخ: انا حثاله؟ .. انا اوريك يالكلب


ودخل بسام للملحق ورمى ابراهيم على الارض وقفل الباب وراه .. شهقت بصدمه وركضت للباب اضربه وانا اصارخ: ابراهيييم ابراهييييييييييييييم .. افتح يا كلب


سمعت صراخ ابراهيم وصياحه ووقف شعر راسي من الخوف .. وضربت الباب باقوى ماعندي وانا اصارخ برا وهو يصارخ جوا بدون فايده


سمعت صراخ ابراهيم وهو يناديني ويستنجد بي: راكاااااان .. راكااان الحق علي بيذبحني والله بيذبحني


راكان بصراخ: ابراهيييييييم لااااااااااا


وضربت الباب باقوى ماعندي وانا اترجى بسام واناديه .. لكن لا حياة لمن تنادي


ركضت للشباك وفتحته وطليت على ابراهيم .. انصدمت وبغى يوقف قلبي .. شفت بسام ماسك ابراهيم ويضربه بعنف .. وطلع سكينه مطويه من جيبه وطعنه مع فخذه بقوه


صرخت وانا اصيح: لا ابراهيييييييم .. حسبي الله عليك يا بسام الله يشل ايدك .. جعلني اشوفك تموت محروق قدامي


سمعت صوت صراخ: خير وش فيه؟


التفتت لقيت ابو ابراهيم واول ما شافني انصدم: انت؟ وش جابك ببيتي يالخسيس؟


اشرت على الملحق وانا اصيح: الحق ولدك لا يموت بين يدينه .. الحق ولدك ان كان فيك ذرة ايمان بقلبك


اندهش ابو ابراهيم وطل على الملحق من الشباك وانصدم .. التفت لي ومسكني مع ثوبي


ابو ابراهيم وكأنه خايف: اطلع برا اطلع براااا بسرعة


وشالني ودفني من الباب وطحت على الارض على بطني .. وسكر الباب بقوة

@@@@@@@@@@@@@@@@@@@@@@@@@@

انتهى البارت

وش مصير ابراهيم ؟

و ايش كان قصده لما قال "انا حاس ان موتي قريب" ؟


البارت الجاي جدا حماسي لا يفوتكم

قراءة ممتعة




بسم الله الرحمن الرحيم

الجزء الثامن عشر

الانتقـــــام ~

(ابراهيم)


كنت انضرب بقسوة ووحشية من اقسى اثنين في الدنيا .. ابوي وبسام .. ايه ابوي بعد كان يضربني لانه سمع السالفة من بسام وعرف اني سبيته واهنته .. وبسام مدير اعماله ومثل ولده ما يرضى عليه الاهانه .. وكان يبيها من الله لانه يدور الزلة علي ويدور أي شي يعذبني فيه .. والظاهر انه خــــلاص قرر يذبحني ويتخلص مني للأبد



وكان يسب بكلمات انت عار علي انت سبب فضيحتي .. خليت الناس ياكلون وجهي بالكلام .. وكلام ما سمعته لاني كنت بين الحياة والموت


حسيت بالسكينة تشقق صدري .. صرخت بألم وانا استنجد براكان .. هو الوحيد اللي يقدر يساعدني ويوقف معاي لكن كيف ؟ وهم مقفلين الباب حسبي الله عليهــم


صرخت ببكاء: اتركووووني اتركوونـــي والله بمووت


بسام بصراخ: موت خلنا نفتك منك جالس على قلوبنا بدون فايدة


قلت وانا ابكي من حر الألم: والله ماعاد اقعد عندكم بس فكوني ووالله اطلع من عندكم واختفي من حياتكم للأبد .. وعد اني اختفي من حياتكم للأبد وما تشيلون همي بس فكوووني "ناظرت ابوي وصرخت وانا ابكي" يبه انا ولدك تكفى اتركني يباااااه


وكملوا يضربوني بقوة وانا بين ايديهم احس ماقدر اتحرك من الالم اللي فيني


ابوي بصراخ: انت السبب .. انت وامك السبب موت خلني افتك منكم ومن ذكراكم الشينه


ابراهيم ببكاء: يبه خلاص والله لاطلع من عندكم وماعاد تشوفني ابد .. اذا ذبحتوني بتدخلون السجن .. تكفون انا مابيكم تدخلون السجن بسببي مو عشاني عشانكم .. تكفى يبه امنحني فرصة اعيش .. انا مثلك يبه انسان وابي اعيش تكفى اتركني ولا تذبحني .. تكفوووون فكووني ووالله ماعاد أأذيكم بشي والله لاختفي من حياتكم للأبد


ورفسني بسام مع جنبي بقوة .. صرخت وتكورت على نفسي بألم وانا اشوفهم يجرحوني بالسكين ويطلع الدم من صدري .. وفخذي يطلع الدم منه بقوووه بسبب الطعنه وهو بيذبحني من العوار


ابتسمت وانا اشوف دمي حولي .. اخيرا بموت .. اخيرا برتاح من شقى الدنيا وعذابها .. اخيرا بموت واترك الدنيا وابوي سبب عذابي وحزني .. اخيرا بروح لربي وادخل الجنة واعيش بسعادة .. اخيرا ب .................


بديت احس بالموووت يحوم حولي .. غمضت عيوني واستسلمت .......

@@@@@@@@@@@@@@@@@@@@@@@@

بنفس الوقت

(راكان)


قمت بعد طيحتي ونفضت ثوبي عن التراب .. ومسحت دموعي بألم .. يعني خلاص ما راح اشوفك يا ابراهيم ؟ .. للأبد ؟! .. بتموت وتخليني وحيد


لا يارب لا .. يارب ما يموت يارب .. يارب لاتفجعني بموت اعز انسان على قلبي يارب احفظه لي بعينك التي لاتنام


ورجعت ابكي بشدة مره ثانية .. رحت للباب وجلست اخبط على الباب بقوه


راكان ببكاء: افتحوا الباب .. افتحوا خلوني اشوف اخوي .. افتحوا لا تذبحونه وتذبحون قلبي معاه .. افتحوااااااا حرااام عليكم .. فرقتوا بيني وبينه وعذبتوه وعذبتوني معاه وماكفاكم اللي سويتوه تبون تذبحونه بعد .. تكفووووون لا لاتذبحونه الله يخليكم .. والله بعطيكم اللي تبونه بس لا تذبحونه لا تذبحونه لااااااااااااااا


وانهرت ابكي بشدة .. وانا اسمع صوت ابراهيم من الملحق يصارخ ويناديني .. ويناديني انا من بد كل هالعالم ليه؟ .. لاني الوحيد اللي يحبني لاني الوحيد اللي اساعده واوقف جنبه واسانده واحبه اكثر من ابوه ومن اقرب الناس له


التفتت حولي وانا ابكي بشده واصررررخ .. ماحد يسمعني من الجيران؟ .. ليش مافي احد ليش انا وحيد ؟


ناظرت البيوت اللي حولي .. كلها قصور وغالبا الاحياء الراقيه تكون هاديه ومافيها احد خصوصا بهالوقت وقت دوامات .. ليش ماحد يسمعني ليش؟ .. ليش بهالوقت بالذات وانا محتاج ليش ؟!


ركبت السيارة وانا اضرب راسي على الدركسون بقهر وببكاء .. توني احس بالمعاناة .. توني احس بمرارة الظلم .. توني احس بمعاناتك يا ابراهيم


يارب ارحم ضعفي وقلة حيلتي .. يارب ساعدني اوصل لحل .. مخي انشل عن التفكير .. مادري وش اسوي


يارب اذا اخذت روح ابراهيم خذ روحي معاه .. لاتخليني اعيش على ذكراه المريرة وابكي واتحسر .. ياارب


جلست ابكي تقريبا عشر دقايق .. لين قررت ما اسكت لهم .. لازم انتقم منهم لازم .. لازم اخذ بثار ابراهيم منهم .. وطلعت جوالي بسرعة .. فتحت الجوال وانا ما اشوف بسبب دموعي مسحتها على طول وضغطت على الرقم


هذا رقم الدكتور وليد .. الدكتور اللي كان يعالج ابراهيم وهو اللي نقل دمي له


يمكن اوصل لحل .. يارب يقدر يساعدني وانتقم منهم


د. وليد: الووو .. مين معاي


قلت ببكاء وبدون مقدمات: انت قلت لابراهيم اذا احتجت شي كلمني .. ابراهيم محتاجك الحين


د. وليد باستغراب وصدمه: مين انت ؟ .. هد نفسك وفهمني


قلت وانا اهدي نفسي: انا راكان صديق ابراهيم اللي جيت لك في المستشفى وتبرعت لابراهيم بدمي .. ابراهيم اللي كان فيه فقر دم


د. وليد بخوف: ايه عرفتكم .. ابراهيم اللي عطيته رقمي ووش فيه ؟


راكان ببكاء: الحق يا دكتور ابراهيم بيموووت


د. وليد بصدمه وخوف: بيمووووت ؟ ليه وش فيه ؟؟؟!!!!!!!!!


راكان: ابي اقابلك الحين ضروري .. ابيك توقف معاي عشان نقدر نخلص ابراهيم تكفى


د. وليد بخوف: طيب وين اقابلك ؟


قلتله على المكان .. و قال بيجي بسرعة و سكرت


جلست انتظره وانا جالس بالشارع على الارض وممدد رجولي ومسند ظهري على السيارة .. وتعبان وحالتي حالة .. وحلقي جاف ودموعي نشفت واحس الهموم كلها على راسي ..


ابراهيم .. اول ما قابلته كسر خاطري وعزمت اني افرح قلب هاليتيم واتصدق عليه .. لكن مادريت اني بحزن معه وبيتعلق قلبي فيه وبيصير توأم روحي .. بعد ماكان فقير تصدقت عليه صار لزيم الروح اللي القلب ما يقوى فراقه


لو يموت ابراهيم ! .. شلون بعيش؟ .. شلون بنساه وبنسى ذكرياتي معاه؟ .. شلون بقعد في الاستراحة بدون مااتذكر جلستنا وسوالفنا مع بعض كل يوم .. شلون بنسى شخص ضميته وبكى على صدري وهديته ومسحت دموعه ؟ .. شلون بنسى شخص كان قريب لي وطول وقته معاي ؟


والله ما انساك يا ابراهيم وببكي على كل ذكرى تمر في بالي .. ماراح انسى شخص حبني واعتبرني اخوه ومصدر سعادته وفتح لي قلبه .. ماراح انسى شخص يحس بأمان بقربي ويحس بسعادة بوجودي جنبه .. ماراح انسى شخص فرحته وحنيت عليه وحسيت بمعاناته وبكيت بجنبه .. كيف بعيش بعد موتك يا ابراهيم ؟


رفعت راسي وانا اتذكر السكينه وهي تدخل في ابراهيم قدامي .. طعنوه ووش بيسوون بعد ؟ وش باقي ماراح يسوونه لابراهيم؟ وش باقي ظلم وقسوة والم ماذوقوه اياه ؟ ..


نزلت دموعي مره ثانيه .. وصورة السكين وهي تدخل وتطلع معلقة في بالي


سمعت صوت سيارة .. وقفت ونزل منها شخص يركض وقرب مني وانحنى علي


د.وليد بخوف: راكان ؟ .. وش فيك ووش فيه ابراهيم ؟ قولوا لي وش صاير


قلتله السالفة كلها


د.وليد بشهقه: انت مجنووووون ؟! .. ليييش قاعد قوم نبلغ الشرطة


راكان بحزن: تعتقد بيسوون شي ؟


د.وليد : اكيييد ماراح يسكتون لهم هذولا بيذبحونه .. قوم معاي بسرعة


ومسك يدي يقومني .. قمت معاه وركبنا السيارة .. وانطلقنا لمركز الشرطة


راكان بحزن: وليد اخاف يموت ابراهيم ولا نقدر نلحق عليه


د.وليد: لا انشالله ماراح يموت .. انت ادعي له


راكان بحزن: بس انا شفت بسام يطعنه .. ومادري وش بيسوون له بعد


د.وليد: لاحوول ولا قوة الا بالله .. وش هالأب ؟ .. انشالله الشرطة بياخذون حق ابراهيم منه


راكان بقلق: الله يستر يا رب .. يارب ابراهيم مايموت .. بسرعة ياوليد لا نتأخر ويفوت الفوت


د.وليد: انشالله انشالله


ووصلنا لمركز الشرطة .. دخلنا عند الضابط واشتكينا له .. كان وليد هو اللي يتكلم لانه يعرف اما انا طول الوقت ساكت وادعي


الضابط : ممكن تعطينا اسم الجاني والمجني عليه


التفت لي وليد وكأنه يتسفسر .. قلت: اسم الجاني احمد الفهد .. والمجني عليه ابراهيم الفهد


الضابط بصدمه: احمد الفهد ! .. هذا متورط بقضايا كثيرة .. والشرطة ما يعرفون وين مكانه


قلت باستغراب: وش القضايا اللي متورط فيها بعد ؟


الضابط: قضايا سرقة اموال واراضي .. انت تعرف وين مكانه بالضبط؟


سرقة اموال واراضي؟! .. حقير و مجرم و مايخاف الله .. عشان كذا ما يمشي الا ومعاه حرس وبودي قارد عشان يقدر يتخبا وينحاش .. صدق حرامي ومجرم .. لكن طيحتك على يدي يابو ابراهيم


راكان: ايه اعرف ياحضرة الضابط .. ومو بس هو الجاني .. معاه واحد اسمه بسام


الضابط: بسام ايش ؟


راكان: مادري والله


الضابط : تقدر توصف لنا شكله ؟


راكان بحيرة: امممم مادري "وسكتت شوي احاول اتذكر اوصافه" ممممم .. اسمر شوي ومسوي سكسوكة .. شعره فلافل وقصير .. معضل وطويل شوي .. ودايما معاه عود اسنان يهايط به


الضابط وهو يسجل الاوصاف: طيب وين المكان بالضبط ؟


ووصفت له على المكان .. وانطلقت دوريات الشرطة 6 دوريات وانا ووليد نلحقهم بالسيارة .. ووصلنا البيت وحاصروه الشرطة


كنت حاس اني بفلم .. مو مستوعب اللي يصير قدامي .. بس انشالله يقدرون يقبضون على ابو ابراهيم ونفتك منه للأبد


نزلوا الشرطة من السيارات ونزلنا معهم انا ووليد .. قربوا الشرطة ورنوا الجرس


سلامات يرنون الجرس؟ .. والله فاضين


قلت باستغراب: وش حقه ترنون الجرس؟ .. ياخي اكسروا الباب اقتحموا البيت بسرعة نبي بأكشن


قال واحد من الشرطة والظاهر انه اقشر: ماودك تدخل بدالنا ؟.. لا صدق تفضل ادخل واحنا بنقعد نحتريك برا


تفشلت وناظرني وليد يعني اسكت وسكتت وانا منحرج


رنوا الجرس مره ثانية .. وفتح بسام وناظرنا منصدم


اول ما ناظرته تقرفت وكشرت صدق مايستحي بعد كل اللي سواه .. كان ودي اهجم عليه واذبحه بس خايف من الشرطي الاقشر


تكلم الشرطي:احمد الفهد موجود ؟


بسام بصدمه: ايه موجود


الشرطي: قوله يتفضل معانا المركز


بسام بصدمه: لـــيــش هو و..وش مسوي ؟


الشرطي: متورط بعدة بقضايا


بسام بصدمه: تأكد ياخوي .. هذا احمد الفهد .. اللي الكل يعرفه ويشهد له بالاخلاق الحسنة


قلت باحتقار: ايش ؟! .. اخلاق حسنة ! .. هذا سراق وحرامي وظالم وتقول انه اخلاق !! .. "والتفتت للشرطة وصرخت" هذا هو بسام اللي قلتلكم عنه .. هذا اللي ضرب ابراهيم وطعنه


فجــأه سمعنا صوت صرخه: بســـام جهز السيارة بسرعة قبل لا يمسكوننا


وفجأه انسحب بسام وركض جوا البيت هجموا الشرطة لداخل البيت وانا ووليد معهم .. ركضنا وشفنا ابو ابراهيم وبسام يركبون السيارة وينحاشون


صرخ الشرطي: الحقـــــوا بهـــــــم


وركضوا الشرطة وركبوا السيارات ومسكني وليد وجا بيركبني معهم صرخت وقلت: لحـــظه بشوف ابراهيم اخاف يمــــوت


وليد بصرخه: بعدييييين مو وقته


وركبني غصب بسيارة الشرطة وركب هو جنبي .. وانطلقوا سيارات الشرطة وانطلقت الصفارات وهم يلاحقون سيارة ابو ابراهيم


وانا كنت منصدم من اللي يصير حاس كأني بفلم اكشن بس حماااس ودي انهم يمسكون ابو ابراهيم باسرع وقت


انقسموا الشرطة لقسمين وصاروا يلاحقون ابو ابراهيم وهو يفحط ويلفلف بالشوارع وصارت مطارده كبيرة وتفحيط وتسحيب والشرطة يحدون من هنا ومن هنا وكل ما مرينا طريق لقينا فيه سيارتين شرطة او اكثر .. كل هذا وما قدروا يمسكون ابو ابراهيم


طلع الشرطي الجهاز اللي يكلم فيه وطلب انهم يرسلون دوريات اكثر.. وانطلقت الدوريات في احياء الدمام ورا سيارة ابو ابراهيم .. ومترنا الشوارع ما بقى طريق ما مروا عليهم واحنا وراهم


التفتت لوليد: اللعنه وش هذا اهب عليهم


وليد: لا تخاف بيمسكونهم اكيد


راكان بقلق: ياربييه وش صار لابراهيم الحين والله خايف عليه .. بس ماراح ارتاح لين اشوف بعيوني ابو ابراهيم مسجون


انتبهت للشرطي طلع مسدسه وقام يطلق على كفر سيارة ابو ابراهيم يبغاه ينسم .. لكن حصل اللي ما توقعناه ولا خطر على البال



لفت سيارة ابو ابراهيم وانحرفت عن الطريق وانقلبت ست قلبات واستقرت على الارض وهي مقلوبه .. وتخفست وتكسرت وانعدمت على الآخر


وقفت سيارات الشرطة ونزلوا يشوفون الحادث .. نزلت معهم وانا منهبل ومندهش من اللي يصير قدامي .. توقعت اني قاعد احلم وبصحى بعد شوي لكن اللي صار قدامي كان حقيقة


صرخ الشرطي: حاولوا تطلعونهم من السيارة


ركضت ابي اشوف الحادث من قريب واجتمعوا الناس والشرطة .. كنت اشوف وكأني ما اشوف وتذكرت كلامي اللي كنت اقوله لا ابراهيم


"بيجيهم يوم اسود وقول راكان ماقال"


"بيجيهم يوم اسود وقول راكان ماقال"


"بيجيهم يوم اسود وقول راكان ماقال"


والله صدقت هذا هم صار لهم حادث وهم بين الحياة والموت الحين .. بس يارب ان ابراهيم بخير


قربنا من السيارة انا ووليد وشفناها كانت متخفسة مررره والقزاز كله متكسر وشظايا زجاج متطايرة بكل المكان .. وفيه دم على الارض


بدوا الرجال يصارخون ويحاولون يطلعونهم من السيارة قبل لا تنفجر .. كانوا ناشبين بقوة ودمهم ينزف وخصوصا بسام اللي مو بخير


شفت الشرطة طلعوا ابو ابراهيم من السيارة وكله جروح واصابات والقزاز متناثر على وجهه وكله دم وكان بغيبوبه .. جات سيارة الاسعاف وكشفوا عليه الرجال .. قالوا انه احتمال كبير يصير مشلول وبغيبوبه وبيودونه المستشفى .. وطبعا اول ما يطلع من الغيبوبه بيدخلونه السجن على طول


لا اله الا الله .. تذكرت دعوتي عليه امس

" يارب مايجي بكرا الا و ابو ابراهيم ميت او مشلول"


" يارب مايجي بكرا الا و ابو ابراهيم ميت او مشلول"


" يارب مايجي بكرا الا و ابو ابراهيم ميت او مشلول"


وهذا هو صار مشلول الحين .. هذا جزاء افعاله الخالية من الرحمة والانسانية .. هذي حوبتنا وقهرنا انا وابراهيم .. هذي دعوة المظلوم


اما بسام .. ماقدروا يطلعونه لان السيارة كانت متخفسه بقوة من جهته وكان ناشب بالسيارة .. قدروا يطلعون نص جسمه بس اما رجلينه ماقدروا يطلعونها .. كان كله دم وجروح .. وكان يهذي بكلام غير مفهوم وهو بين الحياة والموت


ناظرت وجهه المليان دم والجروح اللي عليه .. وراسه اللي انشق بالنص .. وصدره اللي انشق وكله دم واصابات .. هذي عاقبتك يالظالم .. تستاهل ما جاك واشد هذي حوبة ابراهيم ودعائه عليك


سمعت صرخة احد الرجال: ابعـــــــــدوا السيـــــــارة بتنفجــــــــــــر


صرخنا وركضنا كلنا وحنا خايفين .. وابعدوا كل الرجال .. وانفجرت السيارة بقوة واحترقت حريق كبير


بسام .. انفجرت السيارة وهو داخلها .. انفجرت واحترقت وانحرق معاها .. تذكرت كلامي يوم دعيت عليه اليوم وانا مقهور


"جعلني اشوفك تموت محروق قدامي"


"جعلني اشوفك تموت محروق قدامي"


"جعلني اشوفك تموت محروق قدامي"


وهذا هو مات محروق قدامي .. سبحان الله كل شي صار حقيقة .. كل اللي دعيت فيه عليهم تحقق الحين.. ابو ابراهيم وصار مشلول .. وبسام مات محترق .. وجاهم يوم اسود وعقاب لهم .. اخيرا افتكينا منهم ومن ظلمهم .. اخيرا افتكينا من المعاناة .. هذي عاقبة كل ظالم


شفت المطافي جت عشان يطفون السيارة .. الشرطة جت والاسعاف جت والمطافي جت كله عشانهم .. وكل هذا صار لهم سبحان الله يوم اسود لبسام وابو ابراهيم


شفت المطافي وهم يطفون السيارة .. بعدها طلعوا جثة بسام .. شهقت من منظره .. كان اسود ومتفحم وغير انهم قطعوا رجلينه عشان يطلعونه لانه كان ناشب .. يالله وش هذا .. منظره مقرف ومرعب .. يالله خاتمته سيئه جدا


وهذا كله من اعماله السيئة .. تذكرت ابراهيم يوم يشكي لي منه ويبكي بحرقة وقهر .. تذكرته يوم يجي لاستراحتي ويضرب ابراهيم ويرميه على الارض .. تذكرته يوم يطعن ابراهيم بالسكينه .. تستاهل يالظالم .. تستاهل جزاك واقل من جزاك


ياما عانى ابراهيم منك ومانام الليل من ظلمك .. ياما بكى بحرقة واشتكى .. لكن جا هاليوم اللي انتقم فيه منك واقتص منك على كل الظلم اللي سببته له


التفتت لوليد .. شفته يناظر الموقف ويهز راسه بأسف


وليد: ماكنت اتوقع ان هالشي بيصير


راكان: ولا انا .. هذا من دعائنا انا وابراهيم .. وهذا جزائهم


شفتهم يشيلون السيارة بـ سطحة بيودونها للتشليح .. وشالوا ابو ابراهيم للمستشفى .. وبسام للقبر


هزيت راسي بأسف .. شوي شوي راحوا الشرطة وبدوا يخفون الرجال ويروحون شوي شوي فضى المكان وما باقي الا انا ووليد


التفت لي وليد وحط يده على ظهري: يله نمشي


هزيت راسي ومشيت معاه .. وقفنا تاكسي على الطريق والتفت لي وليد


وليد: وين بتروح ؟


راكان: انا بروح لبيت ابو ابراهيم اشوف ابراهيم .. وانت روح لبيتك مشكور ماقصرت .. وقفت وقفة معاي الله يعطيك الف عافية


وليد: الله يعافيك .. اجل انت خذ هاللموزين وانا باخذ لموزين ثاني


هزيت راسي وركبت اللموزين .. قلتله يروح لبيت ابو ابراهيم ووصفتله المكان وراح


وصلنا البيت ونزلت بعد ماعطيت اللموزين حقه .. كانت الساعة 2 الظهر .. لقيت الباب مفتوح دخلت البيت ركض .. لقيت البيت معفوس وحالته حاله وشفت ولد جالس بالحوش يصيح


وقفت عنده وقلتله: ليش تبكي ؟


زياد بصياح: ابوي مادري وين راح .. امي تدق عليه مايرد


هزيت راسي بأسف وحطيت يدي على كتفه: ابوك بالمستشفى سوا حادث


شهق وهو خايف: حادث؟ "وبكى اكثر" هو وينه ووشلونه الحين ؟


بصراحة كسر خاطري .. حرام عياله يضيعون بعده .. صدق انك ما تستاهلهم يابو ابراهيم .. ليتك متت قبل لا تطلع على الدنيا وتعذب هالعيال من بعدك


قلت بأسف: هو بمستشفى ال(............) .. روح انت وامك للمستشفى وشوفوه


قام بسرعة وهو ينادي امه ويبكي .. ودخل جوا البيت


قمت ورحت للجهة الخلفية من البيت .. ويوم قربت للملحق انصدمت وانا اناظر دم على الارض .. شهقت بخوف ودخلت للملحق بسرعة وانا اصرخ: ابراهييييييييييييييييييييييم


بس مالحقت عليه الا بآخر لحظة .. شفته طايح على الارض وغارق بدمه .. ركضت له بسرعة وانا ابكي وجثيت عنده


راكان ببكاء: ابراهيييم .. ابراهيم تكفى قوم .. ابراهيم تكفى لا تخليني بروحي .. ابراهيم تكفى لا تموت وتخليني "وانهرت ابكي بشدة"


شفت بلوزته البيضاء تحولت لاحمر غامق .. وبنطلونه من عند الفخذ مشقوق وطالع منه الدم بكثرة .. حسبي الله عليهم


نزلت شماغي ولفيته على فخذه .. وانا ابكي بقوة .. لايكون ذبحوه لا يكون مات لااااااا


وحطيت راسي على صدره وانا ابكي .. قلت ببكاء: ابراهييم .. ابراهيم قوم تكفى .. ابراهيم شوفهم خلاص عاقبهم الله وانتقم لك منهم .. ابراهيم شوف بسام مات وابوك صار مشلول .. ابراهيم رد علي

ابراهيم انت تقول اذا تخلصت منهم راح تجي وتعيش معاي .. ونعيش مع بعض بسعادة وحرية .. هذا انت تخلصت منهم يلا قوم وتعال معي .. يلا قوم نروح للاستراحة ونقعد مع بعض على العشب ونسولف ونضحك .. يلا قوم نلعب ونضحك مع بعض وناكل ونسولف .. ابراهيم يله قوووم

ابراهيم هذي فرصتنا .. بسام مات وابوك بالمستشفى وماحد عندنا يمنعنا .. ابراهيم هذي فرصتنا تقدر تطلع و تجي معاي وماحد يمنعنا .. يلا قوم هذي فرصتنا ..


رفعت راسي عن صدره وانا اشاهق .. قمت اخذت مقص من الدرج وقصيت بلوزته بالنص لين انقسمت نصين .. وانكشف صدره


شهقت وانا اطالع صدره وزاد بكائي اكثر .. صدره كله دم وجروح عميقه


اخذت شماغي وقصيت منه قطعة وحطيتها على صدرة .. مادري وش الفايدة او ليش سويت كذا .. بس مابي اشوف دم ابراهيم يطلع قدامي .. منظرة يوجع القلب .. طايح على الارض وكله دم كأنه خروف مذبوح بعيد الاضحى .. بس الفرق انه انسان وهالشي ما يرضى فيه احد .. خصوصا انه صديقي واعز انسان على قلبي


كان منظر محزن انك تشوف صديقك وتوأم روحك يموت قدامك و توقف عاجز قدامه ما تقدر تسوي شي .. منظر يوجع القلب


ناظرت شماغي اللي على صدره اللي تشرب الدم بسرعة .. وتحول للاحمر الغامق


هزيت راسه وانا اناديه ابيه يقوم .. لكنه ما قام ولا يرد علي .. يعني مات ؟ .. لا ابراهييييم ما مات .. ابراهيم الساعة 10 كان يكلمني ويضحك علي وسلم علي .. ايه سلم علي بيده .. ابراهيم قبل شوي كان يكلمني ما مات لا ما مات


قربت منه اكثر وحطيت يدي على صدره .. امتلت يدي كلها دم ووخرتها عن صدره بسرعة .. ناظرت يدي اللي امتلت بدمه .. هذا دم ابراهيم .. هذا دم اخوي الغالي اشوفه يطلع قدامي ولا اقدر اسوي شي


والله ماتستاهل كل هذا يا ابراهيم .. انت طيب وماعمرك أذيت احد ولا تأذي نملة حتى .. ليش كلهم يأذونك بدون ذنب ليش ؟


لصقت وجهي بوجهه ومليت وجهه بدموعي وقلت


راكان ببكاء: ابراهيم .. قوم شوف بسام مات .. انت من زمان كنت تبي تنتقم منه وتبغاه يموت وتفتك منه .. قوم شوفه مات .. ابراهيم انا من زمان ابيه يموت ومات وافتكيت منه .. لكن فرحتي ناقصة لانك بتموت بعد وتخليني

ابراهيييم .. ابراهيم يا حبيب قلبي قوم ولا تخليني .. ابراهيم حياتي من بعدك مالها طعم .. ابراهيم انا كنت انبسط لا تصدقت عليك وفرحتك .. تدري وش شعوري لما اتصدق عليك؟ .. لما اتصدق عليك وعلى كل لقمة اعطيك اياها وكل ابتسامة اخذ مئات الحسنات احس كأني ادخل الجنة بسببك .. انا وكافل اليتيم في الجنة كهاتين .. انت بتخليني ادخل الجنة يا ابراهيم

ابراهيم انت متت خلاص وما راح اخذ اجر مره ثانيه .. ماراح افرح مره ثانيه واحس اني سويت شي فيه خير .. ابراهيم بنحرم من الاجر والسعادة وكل شي لا خليتني .. ابراهيم قوم تكفى ولا تخليني

ابراهيم والله لا افرحك واخليك تتوظف وابني لك بيت جنبي بس قوم تكفى .. الحين مات بسام وانشل ابوك وتحققت امنياتنا وافتكينا منهم بس وش الفايدة من هذا كله دامك بتموت وتخليني


كنت ابكي بشدة .. كنت منهار .. كنت حاس اني فقدت اغلى شي بالدنيا .. كنت احس ان حياتي راح تكون بدون طعم و لا لون


قربت من ابراهيم وقبلت جبينه .. وانا ادعي له بالرحمة والغفران .. واودعه للأبد .. بكيت بشدة والم


فجأه رفعت راسي ومسحت دموعي .. لا ابراهيم ما مات .. لا ابراهيم حي بس تعبان .. وينتظرني اوديه المستشفى الحين واعالجه .. لازم اتصرف لازم ماخليه كذا


اخذت جوالي ودقيت على عبدالعزيز بسرعة


رد وانهبل يوم سمعني ابكي واشاهق: ركووون وش فيييييييك ؟


راكان ببكاء وانهيار: عبدالعزيز تعاااال لي بسرررررعة انا محتااجك محتااااجك


عبدالعزيز بصدمه: وش فيييييييييك ؟؟


راكان ببكاء: تعال للبيت اللي قد مره جيت له واخذتني انا وابراهيم .. يوم نروح للمطعم الصبح


عبدالعزيز: ايه اتذكره اتذكره .. بس انت وش فييييك ؟؟


راكان: تعااااال بسرررعه وانا اقووولك


عبدالعزيز: طيب جاي جاي


وسكرت منه .. وقعدت عند ابراهيم ومسكت يده


راكان ببكاء: ابراهيم .. ابراهيم خلاص الحين بيجي عبدالعزيز ونروح للمستشفى .. خلاص الحين بيعالجونك وتصير طيّب ونعيش انا وياك مع بعض .. ونتزوج ونجيب عيال .. ابراهيم انت ماراح تموت الحين .. ماراح تموت الا بعد ماتشوف احفادك .. ابراهيم انت بتبقى معاي طول العمر ومراح نتفارق ابد .. بس خلك قوي وتحمل ولا تموت


اخذت المقص وقصيت بنطلونه من عند الفخذ عشان مايلصق البنطلون بالجرح .. فتحت البنطلون وكشفت عن فخذه وانهرت من البكاء .. شفت جرح عمييييق بفخذ ابراهيم والدم يتفجر منه .. شفت اللحم طالع أي والله لحم ابراهيم طالع .. لا حول ولا قوة الا بالله انا لله وانا الينا راجعون .. حسبي الله عليك يابسام جعلك تتعذب بقبرك ليوم القيامة


حتى وانت ميت مارتحنا منك .. ابراهيم الحين بيمووووت ويخليني كله بسببك


اخذت القطعة الباقيه من شماغي ولفيتها على فخذه وربطتها بقوة عشان اوقف النزف .. شلت ابراهيم وحطيت راسه بحضني وحطيت راسي على الجدار وانا ابكي بمرارة


بعد 15 دقيقة جا عبدالعزيز اخيييرا .. دخل داخل البيت لان الباب كان مفتوح وقام يصارخ ويناديني عشان يعرف مكاني .. صرخت وناديته وتبع مصدر الصوت لين جا .. وانصدم لما شافنا


انا ثوبي مليان دم وحزين وتعبان وحالتي حالة .. وابراهيم منسدح بحضني وكل جسمه ملطخ بالدم الغامق من صدره الى رجليه


صرخ عبدالعزيز بصدمه ودهشه واستغراب: وش فيييييييييكم ؟ ابراهييييم ماااااااااات !!! لاااااااااااا


@@@@@@@@@@@@@@@@@@@@@@@@@@

انتهى البارت

ابراهيم صدق مات ؟

كيف راح يعيش راكان بعد موت ابراهيم ؟

قراءة ممتعة



بسم الله الرحمن الرحيم

الجزء التاسع عشر

الأحداث الآخيـــرة ~

(راكان)

بعد 15 دقيقة جا عبدالعزيز اخيييرا .. دخل داخل البيت لان الباب كان مفتوح وقام يصارخ ويناديني عشان يعرف مكاني .. صرخت وناديته وتبع مصدر الصوت لين جا .. وانصدم لما شافنا


انا ثوبي مليان دم وحزين وتعبان وحالتي حالة .. وابراهيم منسدح بحضني وكل جسمه ملطخ بالدم الغامق من صدره الى رجليه


صرخ عبدالعزيز بصدمه ودهشه واستغراب: وش فيييييييييكم ؟ ابراهييييم ماااااااااات !!! لاااااااااااا


راكان ببكاء: ماااادري مادري .. قوم معااي نوديه المستشفى بسررعة


ركض عبدالعزيز وقرب من ابراهيم بخوف: ابراهييييم .. ابراهييييييييم .. لاحول ولا قوة الا بالله الله يستر .. "ورفع راسه وناظرني" مييييين المجرم اللي سوا فيه كذا ؟


قلت بصراخ: بعديييين اقولك السالفة .. تعال نوديه المستشفى بسرعة لا يموت


ورفعت ابراهيم بصعوبه وشلته وصرخت على عبدالعزيز اللي جالس يناظرني: رووووح شغل السيارة بسررررررعه


عبدالعزيز بخوف: طيب طيب


وركض يشغل السيارة .. حطيت ابراهيم على الارض واخذت فوطته ولفيتها على صدره عشان الدم .. وحطيت يدي تحت راسه والثانيه تحت رجوله وشلته بصعوبه ووديته للسيارة ركض


ساعدني عزوز وسدحناه على المرتبة الخلفية


عبدالعزيز: مو ثقيل عليك ؟


قلت وانا اتنفس بتعب: لا نحيف


راح عبدالعزيز وركب قدام .. وانا شلت راس ابراهيم وجلست وحطيت راسه بحضني


عبدالعزيز: ليه ما ركبت قدام ؟


راكان: بس .. ابي اكون قريب له


هز راسه عبدالعزيز وحرك السيارة


نزلت نظري لابراهيم اللي كان مغمض عيونه وكأنه نايم بهدوء .. كان شكله بريئ ينرحم .. نزلت دموعي لا شعوريا وانا اتذكر موقف قديم مشابه لهالموقف


((((((()))))))

كان ابراهيم جالس يلعب بلايستيشن وانا كنت اذاكر لان عندي اختبار وكنت منقهر منه


جا ابراهيم وحط راسه بحضني وهو مبتسم ويلعب


ناظرته بنص عين: هييييه وش عندك .. قوم خلني اذاكر


ابراهيم ببتسامة: ياخي خلني .. احيانا احس انك امي


ضربته مع راسه بالكتاب وانا اضحك: خير ؟! .. انا امك؟!! .. قم قم بس هذا اللي ناقص ما باقي الا اعطيك الرضاعه


وقام ابراهيم وهو يضحك: هذا جزاي احبك مثل امي المفروض تفرح مالت عليك


راكان: ههههههههههههههه

((((((()))))))

ابراهيم الحين نفس الشي حاط راسه بحضني .. بس الفرق انه في ذاك اليوم كان يضحك ويستهبل .. الحين ساكن مايتحرك زي الجثه وبين الحياة والموت


التفت لي عبدالعزيز بحزن: راكان .. خلاص اهدى شوي .. قربنا نوصل وانشالله ابراهيم بخير


صرخت وانا ابكي: أي خير ؟ .. أي خيير بذمتك أي خير ؟ .. "نزلت نظري لصديق العمر اللي بحضني" شوفه شلون شكله .. هذا شكل واحد بخير ؟ .. هذا شكله مذبوح "وزاد بكائي اكثر"


عبدالعزيز بحزن: لا تخاف يمكن جروح عميقه بس .. مو معناته انه ميت


قلت ببكاء: واللي يرحم والديك اسكت .. امش للمستشفى بسررعه .. "صرخت" بسرررررررررعه "وانهرت ابكي اكثر"


عبدالعزيز: هذاني مسرع باقوى ماعندي شووف العداد واصل 100


ناظرته ونزلت راسي على راس ابراهيم .. قلت ببكاء: ماراح اسامحكم لو مات .. والله ماسامحكم ليوم الدين


عبدالعزيز يواسيني: راكان لا تخاف ماراح يموت انشالله


راكان ببكاء: الا بيموت اكيييد


عبدالعزيز: لا تصير متشائم خلاص ركوون انشالله ماراح يمووت


راكان بحزن: الا بيمووت شوف الدم اللي طالع منه وش كثره .. من ساعة وهو ينزف


عبدالعزيز: هذا من الجروح بس ....


قاطعته بصراخ: اقووولك بيمووت انا قلبي حاس واحساسي مايخيب


عبدالعزيز: لاحول ولا قوة الا بالله العلي العظيم .. يارجال قلتلك ماراح يموووت


راكان بعصبيه وصراخ: خلاص بس اذا مات ذبحتك وراه


طير عبدالعزيز عيونه فيني بعصبيه: خييير ؟؟؟ .. حلوه ذي اللي يسمعك يقول انا اللي ذابحه يا رجال طيير انت وياه


سكتت ونزلت راسي بهدوء وحزن


عبدالعزيز بعد صمت: هذا احنا قربنا من المستشفى .. انشالله يقدرون يسعفونه


راكان بهمس: انشالله


وصلنا المستشفى ونزل عبدالعزيز ركض ودخل جوا المستشفى .. شوي طلعوا الممرضين ومعهم سرير شالوا ابراهيم وحطوه على السرير وودخلوه المستشفى


حزنت وانا اشوف الاطباء والممرضات يتراكضون بالسيب ويتصادمون وهم يدفون سرير ابراهيم بسرعة عشان يلحقون يسعفونه قبل لا يموت .. حزنت وانا اشوف صديق العمر بهالحالة .. ركضت للدكتور ابي اسأله


راكان بحزن: دكتور وش بيصير لابراهيم ؟


الدكتور: يابني دا حالته خطره قداً


راكان بصدمه: يعني بيمووت ؟


الدكتور: ما بعرفش والله كل شي بايد ربنا .. احنا دلوئتي حنعمل له عملية ونعمل كل اللي علينا وانشالله خير


ولبس كمامه ودخل غرفة العمليات ودخلوا ابراهيم داخل .. بكيت وانا اودعه يمكن هذي آخر مره اشوفه قبل لا يموت


جلست على كراسي الانتظار وجلس جنبي عبدالعزيز وحنا ساكتين


بعد مدة من الصمت تكلمت بهدوء وحزن: كان هنا "واشرت على صدري" كان يبكي هنا .. كنت اواسيه واقوله اصبر انا معاك .. "ببكاء" بس الحين ماراح اكون معاه .. لانه بيروح للقبر ويتركني وحيد


عبدالعزيز: راكان انت ليش متشائم؟ .. ادع انه يقوم بالسلامة .. واذا قام روح اخذ عمرة شكر لله


راكان بحزن: هذا اذا عاش


حط عبدالعزيز يده على كتفي : راكان .. بدال هالبكاء والتشاؤم ادع ان الله يشفيه ويقومه بالسلامة .. هو محتاج لدعائك الحين


راكان ببكاء: الله يشفيه ويقومه بالسلامة .. ويخليه لي


وضمني عبدالعزيز يهديني .. شوي بعدني عن حضنه وقال: يله قولي وش السالفة ومين اللي سوا كذا.. تراني منصدم للحين


وقلتله السالفة .. وطبعا كالعادة انصدم وكره ابو ابراهيم وجلس يسبه ويدعي عليه


عبدالعزيز: حسبي الله عليه جعله يموت اليوم قبل بكرا .. ليييش يسوي بولده كذا ؟


راكان: خلاص لا تدعي عليه الرجال اخذ جزاه وعاقبه الله .. وغير كذا مسكوه الشرطة وبينسجن


عبدالعزيز: احسن .. "وسكت شوي ثم قال وهو يناظر شكلي" .. وانت قوم غير ثوبك ولا غسله .. روعت العالم بشكلك


صح ثوبي تذكرته .. ناظرت ثوبي كان ملياان دم من اعلاه لأسفله .. بس ماقدر اروح للاستراحة .. التفتت على عبدالعزيز


راكان: مقدر اروح الحين واغيره .. بروح اغسله بالحمامات


ورحت للحمامات .. وجلست اكب عليه مويه وافركه .. خف لونه بس عيا يروح .. لانه كان غامق وكثير .. طلع واحد من الحمامات وانصدم وشهق يوم شاف شكلي .. شكله يحسبني سفاح ولا شي


طنشته مالي خلق اشرح له وش صار .. ناظرني بخوف وطلع من الحمامات بسرعه


اوووه بالطقاق .. رجعت اكمل غسيل ثوبي بس عيا يروح الدم تماما .. باقي بقع بس خف لونها .. طنشته مب لازم ينظف مره ورجعت لعبدالعزيز


عبدالعزيز بدهشه: اووف وش ذا يا رجال ! .. شكلك مبهذل مره


ناظرت شكلي .. كانت ازرار ثوبي مفتوحه وثوبي ملياان دم ويرطش مويه وحالتي حالة


قلت بضيق: اووه مب لازم


وجلست جنب عبدالعزيز .. دق جوالي ورفعته : الووو


وليد: راكان .. وش صار على ابراهيم طمني ؟؟


راكان بحزن: والله مادري وش اقولك .. ابراهيم حالته ماتسر .. اول ماجيت شفته غارق بدمه وطعنه بفخذه .. وصدره كله جروح وينزف دم بغزاره .. مالحقت عليه الا بآخر لحظة ووديته للمستشفى .. والحين هو بغرفة العمليات


وليد بحزن: لا حول ولا قوة الا بالله .. الله يشفيه ويقومه بالسلامة .. راكان وش اسم المستشفى بجيكم ؟


راكان: مستشفى ال ............


وليد: انشالله بجيكم بعد الصلاة .. يله مع السلامة "وسكر"


اذن العصر


التفتت لي عبدالعزيز: يله قوم نروح للاستراحة عشان تغير ثوبك ونروح نصلي .. وندعي لابراهيم


هزيت راسي وقمت معاه .. رحنا للاستراحة وغيرت ثوبي وطلعت من الاستراحة على طول .. لو قعدت فيها اكثر بتذكر كل شي و بنهار من البكاء .. اذا مات ابراهيم شكلي برجع للرياض ما بتحمل اقعد هنا بعد موته دقيقه وحده


رحنا نصلي العصر .. ودعيت الله من كل قلبي يشفي صديق عمري ويرده لي بالسلامة ولا يحرمني منه .. ونفس الشي عبدالعزيز دعا له بصلاته كثير


طلعنا من المسجد ورجعنا للمستشفى الكئيب .. وقعدنا على نفس الكرسي بطفش وضيق .. واحنا نناظر غرفة العمليات .. يبيلهم اقل شي 5 ساعات لين يخلصون .. الله يصبرني بس


بعد دقايق جا وليد: ها وش صار ؟


راكان: شوفة عينك .. ماصار شي .. هذا احنا نحتريهم يطلعون من غرفة العمليات


وليد: الله يشفيه ويعافيه ويقومه بالسلامة


وجلس وليد جنبنا .. مرت ساعتين واحنا يا رايحين يا جايين يا قاعدين بطفش


راكان: انا بصراحة تعبان وجوعان وراسي مصدع .. عبدالعزيز معاك بنادول ؟


عبدالعزيز وهو يحط يده على ظهري: قوم معاي للاستراحة بوديك ترتاح


راكان: لا مابي


وليد: عبدالعزيز معاه حق .. قعدتك بالمستشفى مالها فايدة .. وشكلك تعبان ومبهذل .. قوم ارتاح لك شوي


راكان: مابي ما تفهمون .. اخاف يخلصون من العملية وما اكون موجود


وليد: انا بكون موجود .. اذا خلصوا من العملية دقيت عليك وتجي على طول


راكان: طيب بس مابي ارجع للاستراحة.. الاستراحة تذكرني بالغالي


عبدالعزيز: طيب تعال عندي .. شقتي ما فيها احد


وليد: عاد الحين ماعندك عذر .. روح معاه يله


قمت مع عبدالعزيز وركبنا السيارة .. ووصلنا للشقة


دخلت داخل جلست على الكنب بالصالة وعبدالعزيز دخل المطبخ .. كان المطبخ يطل على الصالة واشوف عبدالعزيز يحوس مادري وش يسوي


راكان : تصدق اليوم اغرب يوم مر علي بحياتي


مارد علي عبدالعزيز .. كملت كلامي وقلت: اولها طعنة ابراهيم .. ثم الحادث الشنيع .. ثم اللي صار لابراهيم ومنظره وهو غارق بدمه .. بحياتي ماتوقعت هالشي يصير


ما رد علي عبدالعزيز .. شفته يحوس بالثلاجة بعدها طلع اكل وحطه بصحن وحطه قدامي: راكان .. تفضل اكل شكلك جوعان مره


لفيت وجهي عنه: ومن له نفس ياكل الحين


عبدالعزيز: راكان ماله داعي كل هاللي تسويه .. عمرها الحياة ماوقفت على احد


راكان بحزن: بس انت ماحسيت بشعوري .. ماحسيت انه يكون لك صديق عزيز عليك بين الحياة والموت


عبدالعزيز: كلنا جربنا هالشعور .. مين ما قد مات له احد عزيز عليه ؟ .. كلنا صار لنا هالشي وهذانا الحمدلله عايشين .. انت احمد ربك انه مامات للحين .. وله فرصة يعيش


راكان بحزن: ما اتوقع


عبدالعزيز: كم مره قلتلك لا تتشائم ؟


راكان: ماتشائمت انا حاس بهالشي .. احساسي مايخيب


عبدالعزيز: الكلام معك مايفيد .. على العموم .. "وسكت شوي ثم قال" اذا توفى ابراهيم .. لا تجزع ولا تسخط .. اصبر وادعي له بالرحمة وتصدق عنه صدقة جارية .. هذا اللي يبغاه منك اما البكاء والحزن ماله فايدة


وربت على كتفي ثم قام مادري وين راح .. اما انا جلست افكر بكلامه شوي .. اذا توفى ابراهيم لا قدر الله .. ببني له مسجد و بدعي له وبتصدق عنه طول حياتي .. كان صديق صالح يستاهل كل الخير .. مع اني ما اظن اني بصبر بعد وفاته او بوقف عن البكاء دقيقه وحده .. الله يصبرني على فراقك يا ابراهيم


ومع الافكار فكرة تودي وفكرة تجيب .. جاني النوم ونعست مانمت من امس المغرب .. يعني سهران حوالي يوم كامل .. تمددت على الكنبه ونمت بتعب

@@@@@@@@@@@@@@@@@@@@@@@@@@

الساعة 4 فجرا


قمت من النوم .. وراسي مصدع اوف نمت 12 ساعة .. وين عزوز الغبي ليه ماقومني للصلاة .. لايكون ابراهيم ودع وراحوا يغسلونه ويصلون عليه !


قمت من الكنبه بسرعة وانا خايف .. اخذت جوالي ودقيت عبدالعزيز


عبدالعزيز ونصه نوم: هاااه ؟


راكان بخوف: انت نايم ؟ .. وش صار على ابراهيم ؟!!


عبدالعزيز: راكان ! .. "وهو يتثاوب" توّك تقوم ؟


راكان: ايييه .. قلي وش صار على ابراهيم ؟


عبدالعزيز: خلصوا من العملية على الساعة 8


قلت وانا خايف من الجواب ومستعد للصدمة: وو .. وابراهيم وش صاار عليه ؟! .. ميت ولا حي ؟!


سكتت عبدالعزيز شوي .. خفت من سكوته اكيد فيه مصيبه


راكان بخوف: عبدالعزيز ! .. ابراهيم مات ؟! .. "صرخت" ابراهييييم مااات تكلم ؟


عبدالعزيز بهدوء: لا هو حي بس .......


راكان بصرخه: بس ايش !! .. تكلم عبدالعزيييييز !


عبدالعزيز بهدوء: ابراهيم الحين بغيبوبه


قلت ونزلت دموعي على طول: اييش ! .. غيبوبه !!! .. "ببكاء" ومتى يصحى ؟


عبدالعزيز: والله مادري .. الساعة 6 نروح انا وياك للمستشفى ونشوفه .. بس خلاص اهدى


راكان: انت وينك ؟


عبدالعزيز: انا بالغرفة اللي جنبك


ناظرت الغرفة وسكرت الجوال .. رحت للغرفة وشفت عبدالعزيز قاعد على السرير وجلست جنبه


راكان بحزن: عبدالعزيز .. تتوقع متى بيقوم؟ .. ممكن تستمر الغيبوبه لشهور او سنين ؟


عبدالعزيز بحزن على حالتي: مادري .. مادري والله .. خلاص نروح انا وياك للمستشفى ونشوفه بعد شوي .. قوم الحين صل والفجر وادعي له .. ترا وقت استجابة


هزيت راسي وقمت .. توضيت وصليت الصلوات اللي فاتتني .. وصليت الفجر ودعيت لابراهيم وانا ساجد


بعد ساعتين .. رحنا انا وعبدالعزيز للمستشفى .. دخلت وانا على اعصابي وعبدالعزيز ماسك يدي ويشد عليها يقوي عزيمتي .. ويشد من ازري


بصراحة اكتشفت ان عبدالعزيز ماشالله عليه رجال وشهم .. وصديق وفي والدليل انه ماتركني بوقت الحاجة .. ووقف معاي


وصلنا لقسم العمليات وجلست اتلفت انا وعبدالعزيز


راكان: لحظة ما كننا ضيعنا؟


عبدالعزيز: ايه صح وينه ؟


راكان: لحظة .. تعال نسأل الرسبشن


ورحنا للرسبشن وسألنا عن ابراهيم الفهد .. قالنا انه بالعناية المركزه غرفة رقم ***


شهقت : عناية مركزه !!!


والتفتت لعبدالعزيز بنظرات تحمل الألم والحزن والهم .. حط عبدالعزيز يده على كتفي متأثر .. ومشى تبعته وانا منزل راسي بحزن


وصلنا للقسم .. انتبهت للدكتور اللي سوا العملية لابراهيم قاعد يأشر لي .. التفتت لعبدالعزيز باستغراب ورحت للدكتور بتردد


راكان: آمر ؟


الدكتور:عن ازنك عاوز اتكلم معاك في المكتب دئيئتين


خفت لا يصعقني بخبر شين عن ابراهيم .. قلت بخوف: ليش ؟ دكتور ابراهيم فيه شي ؟


الدكتور: ماتخفش انشالله كل خير .. اتفضل للمكتب


دخلت المكتب وجلست على الكرسي بتردد .. وجه الدكتور ما يطمن


الدكتور بعد صمت: انت عارف يا ابني ان الدنيا دي كلهاش هموم ومصائب .. وانت انسان مؤمن بربنا و ...


قاطعته بحزن: دكتور بلا هالمقدمات .. قولي بسرعة وش فيه ابراهيم ؟؟؟


الدكتور: ابراهيم دلوئتي في غيبوبه .. لكن انا عاوز اسأل سؤال .. ايه اللي حصل بالزبط؟ .. مين اللي عمل في ابراهيم كل ده ؟ ضروري تئولي لان انا حابلغ الشرطة


راكان: خلاص الشرطة وبلغناها .. ومسكوا المجرم


وقلتله السالفة .. اللي هذي ثالث مره اقولها ولا خلصنا منها


الدكتور بتأثر: لا حول ولا قوة الا بالله .. ربنا يعوض شبابه في القنه (الجنة)


راكان بحزن: ليش يادكتور ؟ .. هو بيموت ؟


الدكتور بأسى: للأسف ابراهيم حالته خاطره قداً .. يعني غير انه فقد دم كتير .. الهموم والضغوط الكبيره اللي عنده سببله ضغط قوي في الدم .. احتمال 70% يتوقف النبض


شهقت ونزلت دموعي على طول: دكتور اذا على الدم انا بتبرع له بدمي .. لو بكل دمي اهم شي ما يموت


الدكتور: لا يابني الدم احنا لئينا له دم وكمية مناسبه والحمد لله.. بس المشكلة في ضغط القلب .. ربنا يشفيه ويئومه بالسلامة .. "وقام وحط يده على كتفي" ويلهمك الصبر على ما ابتلاك


قلت ببكاء: يعني خلاص بيموت ؟؟


الدكتور بتأثر: بص يابني .. هو دلوئتي في غيبوبه .. اذا صحي خلال 48 ساعة حيكون تعدى مرحلة الخطر .. اما اذا استمرت الغيبوبه لأكتر من 48 ساعة حيكون في خطر كبير واحتمال يتوقف النبض .. ادعي له يابني بالشفاء العاقل


قلت وانا منزل راسي ابكي: الله يشفيه ويعافيه ويخليه لي .. "رفعت راسي" دكتور ابعطيك رقمي اذا صحى او صار له شي كلمني


الدكتور وهو يهز راسه: حادر يابني حادر


وعطيته رقمي .. قمت وانا امسح دموعي وقلت: دكتور اقدر اشوفه الحين ؟


الدكتور: انت مش حتستفيد حاقة دلوئتي هو غايب عن الوعي


راكان ببكاء: ادري بس ابي اشوفه .. تكفى يادكتور


الدكتور: حاضر .. بس ماتتأخرش عنده


راكان: انشالله


وطلعت من المكتب .. لقيت عبدالعزيز متكتف ويناظرني بحزن .. رحت له وحطيت راسي على كتفه وانا ابكي وضمني


راكان ببكاء: يقول احتمال 70 % انه بيموت .. يعني خلاص يمكن ماراح اشوفه بعد هاليوم "وزاد بكائي اكثر"


عبدالعزيز وهو يواسيني: الله يشفيه ويقومه بالسلامة .. يعني فيه احتمال انه يعيش "وبكى" لا تتشائم يا راكان ادعي له


وخرت راسي عنه ومسحت دموعي وقلت: بروح اشوفه


ورحت للغرفة وتبعني عبدالعزيز .. دخلت كانت الغرفة هاديه و كئيبه .. تقدمت للسرير وشفت ابراهيم .. كان جسد متهالك هزيل مرمي على السرير .. شكله تعبان مره


ناظرت صدره المكشوف .. كانت الجروح مخيطه وشكلها مخيف ويروع .. وحاطين على صدره تخطيط القلب .. وفخذه نفس الشي مخيط


نزلت دموعي على طول وانا اشوف صديق العمر بهالحالة .. منظر حزين قوي صعب على اصحاب القلوب الضعيفه .. مثلي


تقدمت وقربت من ابراهيم ودققت في ملامحه .. وجه شاحب .. عيون تحتها هالات سوداء .. وعلامات التعب ظاهره في وجهه


انحنيت عليه وقبلت جبينه ونزلت دمعة مني على خده .. همست: ابراهييم .. ابراهيييم انا احبك .. لو تموت وتخليني وشلون اعيش؟ .. مين يقعد معاي في الاستراحة ويونس وحدتي؟ ..مين يقعد معي ويسولف ويضحك معي .. مين يقومني للصلاة كل يوم ويذكرني فيها؟ .. من يحثني على الخير؟ ..

"بكيت اكثر" والله لو تموت ما اذوق الفرحة بيوم .. بتظل ذكرياتنا معلقة في بالي وماراح انساها ابد .. كل يوم بتذكرك وابكي واحزن .. ابراهيم لو تموت بيصير الحزن والدمع رفيقي .. ابراهيم قوم يله ..


"مسكت يده وهزيتها" ابراهيم قوم يله نروح للاستراحة .. ابراهيم انت صرت حر خلاص يعني ماحد يمنعنا .. قوم بسرعة عشان نروح للاستراحة .. ابراهيم وش فيك ماترد .. ليش عقب ما تخلصنا من بسام وابوك ماقمت وجيت معاي ؟.. انت وعدتني انك تجي معي يالله قوم ..

ليييش مانفرح انا وياك لييش ؟ .. ماصدقت ان بسام يموت تجي انت وتموت بعد ؟! .. ابراهيم ما يصير كذا قوووم يله


وانهرت ابكي اكثر .. ابراهيم خلاص مايرد علي ولا يقوووم .. ابراهيم تركني خلااص تركني


التفتت لعبدالعزيز لقيته جالس يطالعني بتأثر ويهز راسه بأسف .. قرب مني ومسك كتوفي بهمس: خلاص يا راكان .. البكاء عنده مايفيد .. ادعي له بالشفاء هو محتاج لدعائك الحين


ناظرت عبدالعزيز بحزن .. ثم التفتت لجهاز القلب اللي كان يشير ان النبض ضعيف .. ورجعت ناظرت عبدالعزيز مره ثانيه: اصبر .. بودعه مره اخييره .. يمكن ما اشوفه بعد هالمره


ناظرني عبدالعزيز متأثر ونزلت دموعه .. التفتت لابراهيم وانحنيت عليه .. وقبلت جبينه وخده الاول والثاني .. قلت بحزن: ابراهيم .. ابراهيم انت بتدخل الجنة بإذن الله .. بس ابيك تشفع لي عند الله .. قول عندي صديق كان يساندني ويقف معاي ويعاوني على الخير والتقوى .. قوله كان عندي اخ خفف همومي واوجاعي وكفلني عنده وتصدق علي وانا يتيم .. الله يحشرني معك بجنة الفردوس الاعلى

"وقبلت جبينه مره ثانيه" مع السلامة يالغالي .. يارب نكون انا وياك من السبعة اللي يظلهم الله يوم لا ظل الا ظله .. مع السلامة يالغالي بتصدق عنك وبدعيلك طول العمر .. واذا جاني ولد بسميه ابراهيم على اسمك .. عشان كل ما اناديه اتذكرك وادعيلك


وقبلت جبينه مره اخيره .. التفتت على عبدالعزيز وانا اصيح .. قرب مني عبدالعزيز وحط يده ورا ظهري ولم كتوفي: راكان .. ابراهيم لسا مامات .. ابراهيم حي يسمعك .. لسا في فرصة اخيرة .. بتتحقق بالدعاء .. ادعي له يا راكان .. وانا بدعي له معك


نزلت راسي بحزن .. قال عبدالعزيز: راكان امش معاي للبيت وبنجي المغرب نشوفه .. امش معاي شكلك تعبان


هزيت راسي ومشيت معه .. رحنا للشقة وغصبني عبدالعزيز اكل .. ماكان لي نفس بس اكلت عشان خاطره .. وراح عبدالعزيز يكمل نومه وتركني بروحي


الظهر الساعة 2 .. دق علي الضابط اللي اشكتينا له انا ووليد .. رديت وقالي انه يبغاني في المخفر .. استغربت وطلبت من عبدالعزيز يعطيني سيارته عشان اروح لان سيارتي مو هنا .. ووافق


اخذت السيارة ورحت للمخفر ودخلت على الضابط


راكان: السلام عليكم


الضابط: وعليكم السلام .. تفضل


جلست على الكرسي: آمرني ؟


الضابط وهو يمد لي كيسة فيها اغراض: هذي اغراض بسام .. اذا ماعليك كلافة توصلها لاهله لان ماحد يعرفه غيرك .. وترا اهله مايدرون بالخبر .. روح بلغهم بوفاته الله لا يهينك


ناظرت الكيسة باستغراب: غريبه مو هو احترق .. الاغراض ما حترقت معاه ؟!


الضابط: لا .. الرجال الله يجزاهم خير يوم حاولوا يطلعونه ماقدروا ف طلعوا بوكه وجواله بسرعة .. بعدها انفجرت السيارة .. خذ الاغراض ودها لاهله .. وقولهم بيصلون عليه اليوم العصر في مسجد ال......


اخذت الاغراض: انشالله .. بس شلون بعرف وين بيته؟


الضابط: عندك جواله .. دق على أي اسم تعتقد انه واحد من اهله وقولهم يوصفون لك البيت


راكان: انشالله .. آآآ ايه بسألك وش صار على ابو ابراهيم ؟


الضابط: ابو ابراهيم صحى من الغيبوبه اليوم الصبح


راكان بدهشه: والله ؟! مسرع صحى ! .. آآآ اقصد وش صار عليه الحين


الضابط: هو حاليا اصيب بشلل رباعي .. وحكم عليه بالسجن 15 سنة .. بسبب سرقة الاموال والاراضي .. وقضايا اخرى مشبوهه


راكان: الله يهديه .. عساه يتوب بعد كل اللي صار فيه .. "قمت" يله مع السلامة انا رايح "ومديت يدي وصافحته"


الضابط: مع السلامة


طلعت من المخفر وفتحت الكيسة اللي عطاني اياها .. كان فيها جوال ومحفظة وسلسلة مفاتيح .. اخذت الجوال وفتحته ودورت بالاسماء عن اسم امي او الوالدة او أي شي يدل على انها امه


بس مالقيت شي كلها غريبه وكانت القاب مو اسماء مثل: طويل العمر , الراس الكبير , المهذري , العجوز , ال...


لحظة لحظة .. العجوز هذي يمكن امه .. استغفر الله مسمي امه العجوز وش ذا العقوق .. ضغطت على الرقم ودقيت .. شوي ردت علي حرمه


بصوت كله خوف: بسام يا ولدي وينك ماترد؟


راكان: آآآ السلام عليكم .. انتي ام بسام؟


ام بسام بخوف: ايه انا ام بسام .. مين معاي؟ .. وش فيه بسام !!


راكان: بسام يطلبك الحل


ام بسام بصدمة: ماااات ؟!!!! .. لاااااااااااا "وبكت بقوة"


والله بسام ماهميتيه ولا كأنك امه اجل مسميك العجوز .. هزيت راسي بأسف : احسن الله عزاك يا ام بسام .. ادعي له بالرحمه


ام بسام ببكاء: هو شلون مااات ومتى ؟!


راكان: توفى امس الظهر .. والصلاة عليه راح تكون اليوم العصر في مسجد ال .........


ام بسام ببكاء: لاحول ولا قوة الا بالله .. انا لله وانا اليه راجعون


راكان: آآآ يا ام بسام ترا اغراض بسام معي .. الله لايهينك اوصفي لي البيت عشان اجي اعطيكم الاغراض


ووصفت لي البيت وسكرت .. رحت للبيت اللي كان قديم واضح وشعبي جدا وحق فقراء .. على ايش كان بسام شايف نفسه !!


دقيت الباب وفتحت لي حرمه كانت متغطيه بجلالها .. عطيتها الاغراض وشكرتني ودعت لي بعد وهي تصيح .. جلست اعزيها شوي واصبرها ثم طلعت ورجعت للشقة

@@@@@@@@@@@@@@@@@@@@@@@@@@@@@@@

اليوم التالي

الساعة 4 عصراً

كنت جالس البس ثوبي بروح للمستشفى بشوف ابراهيم .. يارب ابراهيم يصحى من الغيبوبه يارب


صرخت على عبدالعزيز استعجله: يالله تأخــــرنــــا


طلع عبدالعزيز وهو ينشف شعره بعد الشاور: انت وش فيك مستعجل هاه ؟ ياخي خلاص اذا بيقوم بنشوفه مهو طاير


راكان: ايه لو انه صديقك ماقلت هالكلام


عبدالعزيز: راكان وش فيك ؟ ترا ماهي حالة ذي.. خلاص درينا ان لك صديق تحبه وتخاف عليه بس مو تقلب علينا عشانه


تأففت بضيق: اخلص علينا بس


لبس عبدالعزيز ثوبه وطلعت قدامه .. تبعني وركبنا السيارة


عبدالعزيز وهو يسكر قلاب ثوبه: وانت متى بتجيب سيارتك ؟


راكان بضيق: خلاص اليوم المغرب بجيبها .. شكلك تضايقت مني صح ؟


عبدالعزيز: مو عشان كذا .. بس حالك ما عجبني .. ترا الدنيا ماتوقف على احد


راكان بتنهيده: تخيل انه راشد او خالد .. وشوف كيف راح يكون شعورك وقتها .. تراك ماحسيت بشعوري عشان كذا اكرمنا بسكوتك


عبدالعزيز بعصبيه: اوووه تراك غثيتنا .. تحسب انك الوحيد اللي فقدت غالي؟ كلنا فقدنا ناس نحبهم ونغليهم يمكن اكثر منك وهذانا الحمدلله عايشين ماصار لنا شي .. انت اللي مكبر الموضوع على الفاضي


راكان بحزن: أي فاضي ؟! .. تقصد ان موت ابراهيم ما يأثر عليك ؟!


عبدالعزيز بنرفزه: انت الحين واثق انه بيموت .. وش دراك يمكن يعيش


راكان بدموع: لا بيموووت .. انا متأكد


عبدالعزيز: لا مراح يموت


راكان بصياح: لا بيموت


عبدالعزيز: اقووولك ماراح يموت ماتفهم ؟!


راكان بصراخ: وش دراك هاه ؟!


عبدالعزيز بعصبيه: انت اللي وش دراك ؟! .. تعلم الغيب !


سكتت ولفيت وجهي عنه وانا ابكي بصمت .. تأفف عبدالعزيز وناظر قدام


ووصلنا للمستشفى .. نزلت بسرعة قبل عبدالعزيز وانا اركض ودخلت المستشفى .. توجهت لغرفة ابراهيم بسرعة وركض


وقفت وانا اناظر المكان بصدمه .. شفت الاطباء والممرضات يتراكضون ويصارخون ويتوجهون لغرفة ابراهيم بسرعة



شهقت منصدم .. وش صار يا ربي .. وش صار لابراهيم ! .. ليش كل الاطباء يصارخون وخايفين .. لا يكون مات !


جلست اناظر بخوف مخي انشل والصدمه اخرستني .. حسيت اني انشليت مو قادر اتحرك واسوي شي


سمعت صرخت الطبيب: توقـــــــــــف النبــــــــض !!


صرخت وانا ابكي: مااااااااااااااااااااااااااااااااااااااااااااااااا اااااااااات ؟!!!!!!!!!!!!!! .. لااااااااااااااااااااااااااااااااااااااااااااااااا ااااا


وطحت على الارض وانا ابكي واشاهق .. جا عبدالعزيز اللي كان توه يوصل وانصدم وشهق لما شافني


عبدالعزيز بصدمه ودهشه: راكاااان ؟!! وش صااااااار ؟؟؟


صرخت بوجهه: شفت قلتلك بيمووووت قلتلك "وبكيت بقوة"


وقمت وانا اركض مادري وين ارووح .. لحقني عبدالعزيز وهو يصارخ: راكااااااااااان ويييين بتروووووح ووووقف


ركضت بسرعة وانا مو حاس حولي حاس اني انجنيت .. مخي انشل وتوقف عن التفكير .. احس ان حياتي خلاااص راح تنتهي خلااااااص









لحقني عبدالعزيز وهو منصصصصدم وخايف ويحااااول يوقفني .. نزلت مع الدرج وانا اركضضض بقووووه وعبدالعزيز وراااي


ومااادريت الا طراااااااااااااخ


طاح عبدالعزيز وتكرفع من اول درجة لآخر درجة .. وطاح على الارض وهو يصرخ ويتألم


طنشت وكملت ركضت بسرررعه لين وصلت للدور الارضي .. انجنوا كل الرجال اللي في الرسبشن وفي المستشفى من شكلي وانا ابكي ومنهار


طلعت بسرعة من المستشفى للشارع وانا اركض واصييح .. خلاص فقدت الغالي خلاااص .. مات ابرااااهييييم مااااات وبيخليني بروووحي


انتبهت للسيارة اللي قدامي فحطت بقوووووة ولفت يمين ورقت فوق الرصيف .. نزل منها عامل هندي وصرخ فيني: انتا مجنووووون ؟! .. مافي عقل مافي مخ ؟! .. شنووو يسوي ياااااااا غبي


قلت وانا ابكي ومنهااار: ابراااهيييييم ماااات .. ماااات وخلاني برووحي مااات .. حسبي الله علييك يابسام جعلك تنحرق بجهنم مثل ما انحرقت بالدنيا .. ابراهييم ماات مااااااااااااااااات


وبكييت بقوووة وانهيااااار

@@@@@@@@@@@@@@@@@@@@@@@@@@

وقلت يوما وداعا ايها الصديق
بكيت في وفاتك والدمع لي رفيق
من بعد ما كنا سويا نمشي الطريق
ها انا الآن اودعك وجرحي عميق

وداعـــا يا صديقي .. وداعا يا صديق ~

يا من رافقني الدرب وبجواري يسير
كنت نوراً في حياتي وكنت لك مصير
والآن ها نحن في طريق واسع كبير
كل منا سلك دربه والفراق اصبح عسير

وداعـــا يا صديقي .. وداعا يا صديق ~

ذهبت الى رحاب الجنان وتركتني وحيد
لا اطيق بقائي هنا لا يسعني الكون المديد
روحي من بعدك ضاقت وحزني يزيد
وقلبي يبكي اشتياقا يلفه شوق شديد

وداعـــا يا صديقي .. وداعا يا صديق ~

@@@@@@@@@@@@@@@@@@@@@@@@@@

نهاية البارت التاسع عشر

قراءة ممتعة


بسم الله الرحمن الرحيم

الجزء العشــــرون

نهــايـة الأحـــدآث ~


طلعت بسرعة من المستشفى للشارع وانا اركض واصييح .. خلاص فقدت الغالي خلاااص .. مات ابرااااهييييم مااااات وبيخليني بروووحي


انتبهت للسيارة اللي قدامي فحطت بقوووووة ولفت يمين ورقت فوق الرصيف .. نزل منها عامل هندي وصرخ فيني: انتا مجنووووون ؟! .. مافي عقل مافي مخ ؟! .. شنووو يسوي ياااااااا غبي


قلت وانا ابكي ومنهااار: ابراااهيييييم ماااات .. ماااات وخلاني برووحي مااات .. حسبي الله علييك يابسام جعلك تنحرق بجهنم مثل ما انحرقت بالدنيا .. ابراهييم ماات مااااااااااااااااات


وبكييت بقوووة وانهيااااار


الهندي بعصبيه: شنو يقول انت ؟!! .. ليش يبكي ؟!


مسحت دموعي وانا اناظر سيارته الليموزين: ودني لشارع ال ....... منطقة ال....... بسرعة


الهندي وهو يهز راسه: معلوم .. اركب


ركبت معاه السيارة بصمت .. وعيوني ظلت متعلقة في المستشفى .. ابراهيم مات هنا بهالمكان .. بهذا اليوم .. بهذي الدقيقة .. راح تكون ذكرى سيئه معلقة في بالي ما انساها ابد


حاس اني في حلم .. ابراهيم اللي قبل امس كان يسلم علي ويكلمني ويضحك معي .. الحين راح يكون تحت القبر .. وماراح اشوفه بعد هاليوم


كان يصيح وينقهر وكنت اقوله اصبر انا معاك .. كنت اقول فرج قريب واصبره بكلام و وعود كاذبه .. كل كلامي كان كذب .. ابراهيم ماتفرجت همومه .. ولا تحسن وضعه ولا تبدلت عيشته للاحسن .. بلعكس حالته زادت سوء وضيق .. وهذا هو الحين مات


مااااااااات !!


قلتها وانا اصقع راسي ف قزازة الشباك بصياح و هم .. ابراهيم تركني وحيد وراح للقبر .. مو هو الوحيد انا الوحيد .. لانه هو بيرتاح من الهم وبيقابل ربه ويسعد .. انا بقعد بهالدنيا حزين مهموم .. اتذكر ايامنا مع بعض وابكي بحسرة وشوق


لالالا ماني مصدق اكيد حلم .. ايه انا احلم وبعد شوي بصحى من النوم وبلقى كل شي على طبيعته .. لالا ابراهيم مامات هذا حلم هذا حلم


صحاني من افكاري صوت الهندي: يلا بابا .. هذا بيت


هزيت راسي ونزلت بعد ماعطيت الهندي حقه .. وقفت قدام بيت ابو ابراهيم اللي كان فاضي على حاله من يوم ماصار الحادث .. شكل حرمته ضفت عيالها وراحت لاهلها .. ايه وش تبي تقعد بهالمكان الكئيب !


دخلت البيت بخطوات بطيئة .. مشيت مشيت لين وصلت للجهه الخلفية .. وقفت وانا اناظر المكان والملحق هذا اللي له ذكرياااااااااات خااااصه .. تذكرت يوم كل يوم اجي لابراهيم الساعة 2 الليل واجيب معاي اكل ويفرح لما يشوفني وينبسط .. ويستقبلني بـ ( ياهلاااااا بالحامل والمحموووول .. ويركض لي بفرح)


كنت ادخل السرور على قلبه من يوم يشوفني .. كان يقولي راكان انت سعادة .. كان يعتبرني مصدر سعادته وفرحه .. وانا كنت انبسط كثييير لما افرحه واخليه يبتسم بعد ماكان يصيح .. بربكم ما يحق لي احبه كل هالحب ؟!


دخلت الملحق بهدوء .. اكيد الكل يتوقع اني بصيح لما اشوف سريره والمكان اللي يقعد فيه صديقي الغالي .. لكن هالمره لا ..هالمره وجهي بلا تعبيرات ومشاعري جامده والالم اللي بقلبي اقوى من اني اصيح واصارخ


نزلت نظري للبلاط واللي كان مطبوع عليه دم ابراهيم .. وتحول للون الاحمر الداكن .. كاان شكله محزن ومؤلم ويوجع القلب ..


انحنيت وقعدت على الارض .. مديت يدي ولمست الدم ورفعت يدي وناظرت الدم اللي انطبع على اصابعي بألم .. هذا دم اخوي وتوأم روحي .. هذا دم قلب ابراهيم الغالي احس فيه كأنه دمي .. دمي اللي تبرعت له قبل كم شهر اختلط بدمه .. هذا الدم اللي قدامي خليط من دمي ودمه .. كل شي تشاركنا فيه حتى الدم .. حتى الدم


نزلت راسي وانهرت من البكاء وكل ذكرياتنا تمر قدامي مثل الطيف


ابراهيم صديقي اللي كان يقعد معاي ويسولف معاي ويشكي لي همومه واوجاعه .. هذاك كان امس .. لكن اليوم على فراش الموت .. اليوم بيروح القبر وببكي عليه واودعه .. اليوم بيروح القبر واصلي عليه واغسله بدموعي واكفنه


آآآآه بس آآآآآآآه .. خنقتني العبرة احس اني مكتوم


مديت اصبعي اللي كان ملطخ بدم ابراهيم وحطيته على الارض وكتبت (الله يرحمك يالغالي)


وقمت وانا اناظر الدم بحزن ودموعي تمنعني من الرؤيه .. التفتت على سرير ابراهيم ومشيت وقربت منه .. هذا قبل كم يوم مرض عليه ابراهيم ثم بكى وهديته وواسيته ومسحت دموعه .. هذا بكينا عليه انا وابراهيم مع بعض من همومنا وقهرنا .. هذا جلسنا عليه وسولفنا وتهاوشنا وضحكنا بمرح .. آآه بس


نزلت نظري جنب السرير ولقيت جواله .. اخذته وفتحته على طول .. فتحت جهات الاتصال ماكانت فيه الا جهة اتصال وحيده بس .. {لزيم الروح ♥} وكانت رقمي انا .. ابراهيم ماعنده احد يحتفظ برقمه الا انا .. ابراهيم ماعنده احد يحبه الا انا .. ماعنده احد يعزه ويغليه الا انا .. كنا انا وياه مثال للصداقة والوفاء والمساعدة والايثار وكل الصفات الحسنة .. بس الحين خلاص انتهى كـل شيء كـــــــــــــل شـــــــــــــــــيء


فتحت الاستديو بجواله وجلست اتفرج على الصور .. اغلب الصور له وبعضها للبيت وحديقة البيت واستراحتي ولــي .. فتحت صورة كنا مصورينها بالايام الاخيره لما كنت اجي لابراهيم الساعة 2 واخذه لاستراحتي .. كانت صورة حلوة انا وابراهيم واقفين جنب بعض ومبتسمين وابراهيم مسوي حبتين ورا راسي .. ضحكت وسط دموعي توني انتبه لحركته مالت عليه .. ياحبي له بشتاق له كثييير


سكرت الجوال وحطيته بجيبي ناوي احتفظ به ذكرى .. مع انه مو من صالحي الذكريات لانها بتخليني اشتاق له وابكي اكثر .. بس هذا شي غالي عليه وفيه كل صوري معه وكل شي يخص ابراهيم


قمت وانا اشوف شنطة صغيرة على الارض .. جلست على الارض واخذت الشنطة وفتحتها كان فيها ملابس ابراهيم .. كان جامعهم بطريقة ..... مادري شلون لكن خلتني ارحم ابراهيم وكسر خاطري كثير ..


فتحت بوكه وناظرت الخمسات والريالات القليلة .. كسر خاطري وبكيت اكثر .. اللي يشوف البوك يقول شكله كشخه لكن لما يفتحه ما يلقى فيه الا خمستين وريالات فلوس قليلة .. بكيت اكثر وانا اتذكر ابراهيم الفقير .. فقير لكن باخلاقه وتعففه غني


فتحت الشنطة وجلست اناظر ملابسه اللي اشم فيها ريحة ابراهيم .. جلست ابكي على فرقاه واتذكر كل شي

((((((()))))))

راكان: وش تسوي هنا؟


ابراهيم: ما اسوي شي


راكان بنرفزه: قصدي وش اللي مجلسك هنا؟؟؟؟؟


ابراهيم بعصبيه: وانت وش دخلك هاه


ومشى بعيد عني .. لحقته ومسكته


راكان: سوري كنت معصب وخايف.. شفيك ليش شكلك كذا "وناظرت عيونه" ليش تبكي؟


ابراهيم بحزن: مافيني شي .. وش تبي انت؟


راكان: لا بس انصدمت من شكلك ليش جالس كذا بنص الليل وبهالبرد؟ .. فيك شي محتاج شي يا اخوي؟


نزل راسه وهو حزين.. بهمس: مافيني شي


رأفت بحاله وكسر خاطري شكله.. يمكن فقير بس لهدرجه حتى بيت ماعنده.. معقولة في ناس كذا


عزمت اني مااطلع من هالمكان الا وانا مساعده.. لو بفلوس ع الاقل


راكان: ها ياخوي قولي شفيك.. يمكن اقدر اساعدك بشي


سكت وهو منزل راسه ولاحظت عيونه تلمع


هالولد اكيد فيه شي مو فقير وبس.. مسكت يده وضغطت عليها احثه على الكلام


ابراهيم بهمس: وش تبيني اقولك؟


راكان:هنا برد.. تعال معي للسيارة


ركبت السيارة وركب هو جنبي


راكان: ها قولي وش فيك.. عسى ماشر فضفض لي ياخوي


لاحظته يحط يديه على وجهه كمحاولة لمنع الدموع ... وبكى


سحبته ولميته بحضني..وحطيت راسه على صدري


راكان بحزن: بس ياعمري خلاص.. اهدى

((((((()))))))

كان هذا بأول يوم قابلته .. واول حوار دار بيننا .. كنت متعاطف معه وحنون عليه كثير .. دخل قلبي اول ماشفته وكسر خاطري وتعاطفت معه كثير


بكيت وانا اتذكر لقائنا الغريب .. بالشارع وفي نص الليل والظلام وكان شعوري وقتها خوف ودهشه واستغراب .. ياليت يرجع ذاك اليوم واكون اقدر اغير المستقبل .. كان انحشت انا وابراهيم برا الشرقية وبرا السعودية كلها .. آه بس لو كنت ادري انه بيمووت كان ماصار اللي صار


تذكرت موقف ثاني

((((((()))))))

راكان وهو يطالع الجرح: هذا الجرح الوحيد اللي بجسمك؟


ابراهيم بكذب: ايه


راكان: اكيد ؟


ابراهيم: اكيد


راكان بتشكيك : اها.. افصخ بلوزتك ورني اشوف


ابراهيم بهدوء: شوف راكان.. انا ماتعودت اني اشكي كثير واضايق الناس بهمومي.. لاني لو بشكي ما بخلص..ويمكن لاني مالقيت الانسان المناسب اللي ارتاح له واقدر افضفض له كل همومي..

لكن الحين انت صرت شي كبير بقلبي.. انت الشخص الوحيد اللي ارتحتله ودخل قلبي على طول.. انت الشخص الوحيد اللي اقدر افضفض له براحه.. "ببتسامة" عشان كذا بتشوفني رامي همومي عليك كل يوم


جيت وضميت ابراهيم: هههههههههه.. يابعد قلبي يا ابراهيم.. والله همومك مثل العسل علي ولا اتضايق منها.. بلعكس استانس لما اشوفك تشكيلي وتشاركني همومك.. "بحنان" شفت لما نتشارك الهم يصغر ويهون .. ابراهيم مابيك تكتم شي بصدرك.. كل شي قوله لي حتى لو ماقدرت اساعدك .. يكفي اني اسمعك واواسيك


ابراهيم: مشكور ياراكان.. صحيح الله حرمني من امي وابوي لكن عوضني فيك انت.. الله لا يحرمني منك ولا يحرمك الأجر


راكان: آميين الله يسمع منك

((((((()))))))

هذا الموقف ذكرى قديييمه .. كنا انا وابراهيم قاعدين على العشب .. وكانت كـ جلسة مصارحة قالي ابراهيم اني الشخص الوحيد اللي ارتاح لي ودخلت قلبه على طول .. وفضفض لي كل همومه وساعدته وواسيته بحنان


حتى انا يا ابراهيم حبيتك وارتحت لك كثيير بس الحين تركتني ورحت .. ماعدت جنبي زي اول تشكي لي همومك وتفضفض لي واسمعك واواسيك .. فرقنا القدر وكل واحد راح بطريق .. الله يرحمك يا ابراهيم


تذكرت موقف ثاني قديم

((((((()))))))

راكان يغني : ياصاحبي وش فيك قاعد لحالك ليش انت متغير ومشغول بالك
صارحني قاسمني عناك وهمومك ماطيق اشوفك متعب الهم حالك


ابراهيم: راكااااااان !!!!


راكان ببتسامة: ايه يا قلبي راكان "وفتحت يديني له"


ركض لي وارتمى بحضني كنه طفل .. فرحان بشوفة امه


ضحكت .. وانا داري انه فرحان ومشتاق لي كثير


راكان: اشتقت لك كثير ياعمري.. ليش طلعت وخليتني بروحي؟ .. قسم فقدتك بقوه .. الاستراحة بدونك ممله وكئيبه .. وليش ما ترد علي ؟ .. كان نفسي بس اعرف اخبارك وانت بخير ولا لا .. ابراهيم كيف هان عليك تسوي كذا ؟


ابراهيم بندم: انا آسف والله كنت غبي وحساس بزيادة .. كنت احس انك ماتبيني ومتضايق مني


راكان: انا اتضايق منك يا ابراهيم؟ .. احد يتضايق من هالوجه الحلو والروح الطاهره والقلب الابيض النظيف الخالي من الحقد واللي ما يأذي أحد؟ .. احد يتضايق من هالنفس الطيبه والابتسامة الحلوة اللي كل من يشوفها تفتح نفسه؟ .. والله انك مثل العسل على قلبي يا ابراهيم ولا اتضايق منك


ابراهيم بفرحه: يا حبي لك بس .. انا ماقد قابلت انسان يحمل كل هالطيبه والحنان والنيه الحسنه والقلب الطاهر .. احبك يا راكان احبك .. ولو وش اقول ما اوفيك حقك


راكان ببتسامة: واللي يحبني مايروح ويخليني صح ولا لا ؟


ابراهيم بضحكه: ههههههه عارف والله عارف .. وانا ندمان اشد الندم اني تركتك .. مادري كيف كنت افكر .. سامحني ركوني والله ماعاد اعودها


راكان ببتسامة: وقلبي يطاوعني ازعل عليك؟ .. يلا شيل اغراضك وتعال معي


ابراهيم: ما معي شي .. حافي منتف هههههههههههه

((((((()))))))

لهذا الموقف ذكرى جميييله .. كان بالوقت اللي تلاقيت فيه مع ابراهيم بعد ماطلع من الاستراحة وراح يشتغل حمّال .. كنت فرحان ومشتاق له كثير بعد ماراح وتركني


بس الحين كيف راح يكون شوقي له وهو تحت التراب ؟؟ .. في هذاك الموقف كنت حاس انه بيرجع لي .. لكن الحين كيف يرجع لي وهو رايح للقبر ؟


ابراهيم راح خلاص راح بدوووون رجعة


بكيت بقوة وتذكرت موقف ثاني

((((((()))))))


راكان ببتسامة: ابراهيم شوف صوتي يطلع صدى "وصرخت" آآآآآآآآآآآآآآآآآآآآآآآآآآآآ


ابراهيم: هههههههههه اسكت لا يسمعك احد يقول وش فيه ذا


راكان: ههههههه ماعليك شوف بس "وصرخت" احببببببببببببكك ابراااهيييييييييييم


ابراهيم بفرح: ياحبي لك بس "وصرخ" احببببببببببككك راكااااااااااااااان


راكان: ههههههههههههههههههه صدق مجانين


ابراهيم: هههههههههههههههه تكلم عن نفسك انا ماني مجنون


راكان بضحكه: لا مجنون غصب


ابراهيم: لا انت المجنون


راكان: لا مجنون يعني مجنون "وصرخت" ابراااهيييييييييييم يا مجنوووون


ابراهيم: ههههه انثبر يالخايس "وصرخ" راكااااان مجنوووووووووووون

((((((()))))))

لهذا الموقف ذكرى جميلة بعد .. وجميلة جدا


كنا بالصحراء وقت الغروب في المكان الجميل اللي لقاه ابراهيم .. كنا نضحك ونركض ونستهبل .. بذاك اليوم انبسطنا انا وابراهيم كثيييير .. تقريبا كان احلى يوم من قابلته .. كان يوم خالي من الهموم والقهر والحزن قبل لا يجينا بسام وياخذ ابراهيم لابوه


بكيت بقووه وبصوت مسموع .. ياليت ترجع ذيك الايام ياليييت


:راكان


رفعت راسي وشفت وليد قدامي


وليد: قالي عبدالعزيز انك طلعت من المستشفى مثل المجنون .. وكنت متوقعك هنا .. "بحزن" تراني سمعت بالخبر .. عظم الله اجرك


سكتت ونزلت راسي وبكيت بحزن


انحنى علي وليد: راكان .. خلاص هذا قضاء وقدر .. ادعيله بالرحمة والغفران .. قوم معاي الحين شوفه وسلم عليه .. ماتبي تشوفه وتودعه اخر مره قبل لا ندفنه ونصلي عليه ؟


بعد كلمة وليد هذي ايقنت ان اللي صار حقيقة وصدق .. قبل شوي كنت متوقعه حلم لكن الحين تأكدت انه واقع .. وواقع مر لازم اتقبله


وقفت وانا امسح دموعي وقلت: الا


وليد قام معي ومسك يدي: يلا اجل امش معاي .. بنروح نسلم عليه ونودعه .. بعدها بنغسله وابيك تشاركنا الغسيل اوكي؟ .. بعدها بنصلي عليه وندفنه .. احسن الله عزاك راكان


قلت بهمس ودمووع: عزانا وعزاك


مشيت معه وانا احس ان الدنيا ظلمت بعيني .. واحس ان الاوكسجين انسحب من المكان واني مو قادر اتنفس .. شوي فقدت توازني وتمسكت بوليد


وليد بخوف: راكان !! .. بسم الله عليك وش فيك ؟


راكان بتعب: مادري مو قادر اتنفس


وبديت افقد توازني واطيح على الارض سمعت صرخت وليد: راكااااان .. راكاااااااااااااااااااان !!


وغـــبت عــن الوعــــــــي

@@@@@@@@@@@@@@@@@@@@@@@@@@

الساعة 7 مساء

في المستشفى


وليد ببتسامة: الحمدلله على السلامة


فتحت عيوني بتعب: وليد ! .. وش صار انا وين؟


وليد ببتسامة: انت بالمستشفى .. اغمى عليك وجبتك هنا .. الحمدلله ع السلامة


راكان: الله يسلمك .. "سكتت شوي ثم تذكرت ابراهيم ودموعي نزلت" ابي اموووت .. ياليتني متت ولا اعيش طول عمري حزين .. الله يرحمك يا ابراهيم ياليتني متت بدالك


وليد ببتسامة: تموت ؟! .. مايصير بعدين تخلي ابراهيم بروحه


راكان ببكاء: هو اللي خلاني بروحي .. مو هو الوحيد انا الوحيد .. الله يرحمك يا ابراهيم ليتني متت معاك وارتحت


وليد ببتسامة: مايصير ثم يقول ابراهيم راكان مات وتركني


راكان ببكاء: هو اللي تركني مو انا هو اللي بيرتاح مو انا


وليد بضحكه: راكان الله يهديك لي ساعة المح لك مافهمت ! .. راكان ابراهيم ما مات .. ابراهيم حي


انصدمت وفتحت عيوني بدهشه .. وش يقول هذا ! ابراهيم ما مات ؟!! .. يعني ابراهيم حي !!!!!!


قلت بصدمه ودهشه: وشششش ؟! .. ابراهيم حي ؟! .. كيف ؟!!!!


وليد بفرحه: ايه ابراهيم حي .. راكان انا وياك تسرعنا بفهمنا وحسبناه مات .. لكن اذا وقف قلبه مو معناته انه مات .. الدكتور الله يجزاه الف خير سوا له صعقات كهربائيه .. ورجع قلبه يدق من جديد .. "بفرحه" يعني ابراهيم حي مو ميت .. وابشرك هو الحين تعدى مرحلة الخطر وتحسن نبضه وطلعوه من العناية المركزه ونقلوه غرفه عادية .. قوووم بسرعه نشوووفه


صرخت بفرحـه: ابراهيييييم حيي !!! .. وناااااااااااااسسسسه


وقمت بسرررعه وضميت وليد بأقوووى ماعندي .. ووليد يضحك مستانس .. ابراهيم حي ابراهيم حي مووو مصدددددق اببببببد .. وناااااااااسسسه طررررت من الفررررحه


يعني ابراهيم حي خلاص بيرجع لي من جديد .. وبيجي معي للاستراحة وبنقعد انا وياه مع بعض وبنضحك ونسولف ونفلهاااااااااا .. يعني خلاص ابراهيم بيعيش معاي للابد وماراح نتفررق مدى الحياااااااااااة .. يعني خلاص بيعيش ابراهيم بسعادة وحريـه معي وماراح ينكد علينا احد .. لا بسااام ولا ابو ابراهيييم .. واااااااو بطييير من الفرحة


قلت لوليد وانا اضحك ومستانس: وليييد .. قولي وينه ابي اشوووفه الحين


وليد: على فكرة ترا للحين ماصحى من الغيبوبه .. لكن نبضه ممتاز واحتمال 90% انه يصحى من الغيبوبه اليوم


قلت بفررحه: وااااو فله بيصحى اليوم وبشوفه .. الحمدلله يارب الحمدلله


وسجدت سجدة شكر على الارض وفطس وليد ضحك علي وهو مستانس .. سحب يدي وقومني


وليد ببتسامة: يلا ماتبي نشووفه ؟


قلت بفرحة الكون كلها : الااااااا اكيييد .. ليتس قووو


كنت مبسووط مره .. كنت حاس ان الكون لا يسع فرحتي الكبيييرة.. قبل شوي كنت حاس اني بموت من الهم والحزن وفقدت الامل .. لكن الحين فرحااان قد الدنيا برجوع اخوي الغالي للحياة .. يعني بشوفه وبقعد معاه وبضمه واضحك معه ونمشي مع بعض وناكل ونسولف ونعيش مع بعض .. تقريبا هذي احلى فرحة بحياتي ..


اجمل شي بالدنيا انك بعد ما فقدت الامل بصديق عمرك وكنت حاس انه مات وتركك وحيد وماراح تشوفه من جديد مدى الحياة .. ينمحي كل الحزن والالم برجوعه للحياة وبرجوعكم لبعض وكأن ما صار شي .. ماجمل هذا الشعور ♥


رحت مع وليد لغرفة ابراهيم ودخلنا .. قربت للسرير وشفت ابراهيم .. كان على نفس حاله وعليه مغذي بس الفرق انه ماعليه تخطيط القلب .. ناظرته كان مغمض عيونه وغايب عن الدنيا .. التفتت لوليد باحباط


راكان بخيبه: ماقام .. ولا يتحرك ولا شي على نفس حاله


وليد: يقول الدكتور حاول انك تكلمه وتلمس جزء من جسمه .. هذا الشي يساعده على انه يستجيب للي حوله ويقوم


قربت من ابراهيم ومسكت يده وحطيت يدي على صدره وهزيته بهدوء: ابراهيم .. ابراهيييم تسمعني


ناظرت وجهه لقيته يحرك عيونه شوي .. وحسيته كأنه بيفتحها .. التفتت لوليد بفرحه وابتسم لي


رجعت اهز ابراهيم واكلمه بهدوء .. شوي شوي بدا يتحرك ويستجيب للي حوله .. شوي شوي حرك يده اللي انا ماسكها وفتح عيونه ببطئ


ابتسمت بفرحه وناظرت وليد ثم رجعت ناظرته وانا اكلمه بهدوء: ابراهيم تسمعني ؟


ابراهيم بتعب: راكااان


راكان بفرحه: ابراهييييييم الحمدلله على السلااااااامه


وضميته بأقوى ماعندي وانا فرحاااان وهو نفس الشي ضمني بقووه واستمرينا يمكن 5 دقايق واحنا ضامين بعض وفرحانين لين مسكني وليد وبعدني عنه وهو يضحك


وليد بضحكه: خلاص ابعد عن صدره لا تعوره "وضم ابراهيم بخفه" الحمدلله على السلامة ابراهيم ماتشوف شر


ابراهيم: الله يسلمك


راكان: ابراهيم يا بعد طوايفي انت والله بغيت اموت من الهم والحزن عليك الحمدلله على سلامتك ماتشوف شر يالغالي ياليته فيني ولا فيك "ونزلت دموعي على طول"


ابراهيم تأثر وبكى: ياعمري انت الحمدلله اللي رجعنا لبعض "وبكى بقوه وماقدر يكمل"


قلت ببكاء وانا اتأمل وجهه : والله شكلك تعبان ومتغير كثير مانت ابراهيم اللي اعرفه "وضميته مره ثانيه" الحمدلله على سلامتك يالغالي .. اهم شي انك بصحة وعافية والله مادري كيف كنت بعيش بدونك كنت باموت من الحزن والشوق .. كنت احس ان الدنيا سودت بعيني لكن الحمدلله اللي ردك لي بصحة وعافية ..

ابراهيم خلاص راح نعيش مع بعض وبحرية وننبسط .. اوعدك ماراح يكدر خاطرنا شي وراح نعيش حياتنا بالطول والعرض .. ابراهيم والله لاخليك تتوظف وابني لك بيت جنبي وازوجك بنفسي واعوضك عن كل شي فقدته بحياتك .. اوعدك يا ابراهيم


ابراهيم ببكاء: مشكور يا بعد دنيتي ياركان .. ولو ان الشكر ما يوفيك حقك انا ممتن لك طول حياتي .. مشكور يا راكان يا اخوي ويا توأم روحي .. انت اخوي اللي ماجابته امي ونعم الصديق انت يا راكان


راكان: ابراهيم خلاص بننسى الاحزان والهموم .. وبنعيش انا وياك بسعادة بعيد عن ظلم ابوك وقسوته وبسام واذاه راح نعيش انا وياك الحياة كلها مع بعض .. وبنتزوج ونجيب عيال ونعيش احلى حياة .. "سلمت على راسه وخده" الحمدلله على سلامتك يا اخوي


وليد بضحكه: لاحووول صار عندنا اثنين بكائين .. كنا بواحد صرنا باثنين هههه .. عن اذنكم بروح اسأل الدكتور عن حالة ابراهيم واجي "وطلع"


التفتت لابراهيم ببتسامة وجلست على السرير جنبه : برهومي شلونك الحين ؟ يعورك شي ؟ شلون صدرك ؟



ابراهيم: صدري احسه يوجع شوي ويحرق


راكان: ماعليه شوي وتلتئم الجروح ويخف الوجع .. "ناظرت رجله" طيب ورجلك ؟


ابراهيم: ماقدر احركها توجع .. احس الجرح بينفتح اكثر


راكان: هم خيطوه لك بس انتبه لا تشد عليها يمكن تنفك الخياطة


ابراهيم بألم: احح الله يعيني


راكان ببتسامة: ماعليه كلها كم يوم وتنتهي المعاناة .. وتجي تسكن معاي في الاستراحة وانت حر .. قلتلك يا ابراهيم بيجي يوم وتنفك الازمة وتفرج كل همومك .. وهذا هو جا


ابراهيم بستغراب: ليه ؟ وابوي وينه ؟


راكان: صح انت ماتدري .. يووه فاتك قامت الدنيا وماقعدت وانت بغيبوبه


ابراهيم بقلق: لييه وش صاااار ؟


راكان: بسام مات .. وابوك صار مشلول وحكم عليه بالسجن 15 سنة


ابراهيم بصدمه: ايششش؟! مشلول ؟!


وقلتله سالفة الحادث .. وكل شي من اول ماصار الحادث الين الحين


ابراهيم بصدمه: معقوووله كل هذا صار ؟!!


راكان: أي والله


سكتت شوي ابراهيم يفكر .. ثم قال وهو منبهت: الحلم .. تذكرت الحلم


راكان بستغراب: أي حلم ؟؟


ابراهيم: الحلم اللي حلمته قبل مده .. اللي كان اسد يلاحقني وطاح بحفره


راكان بستغراب: ايه وش فيه ؟


ابراهيم: عرفت وش تفسيره .. الاسد هو ابوي .. والحفرة اللي طاح فيها هي الحادث اللي صار له .. والرجال اللي لابس ابيض هو انت


راكان بصدمه: أي والله .. سبحان الله طلع حقيقه


سكت شوي ابراهيم ثم نزل راسه وقال بحزن: ابوي صار مشلول .. ماني مصدق


تأثر ابراهيم شوي وحزن على حالة ابوه .. لكن بسرعه هدى وتذكر كل شي وتذكر انها خيره له .. ونسى على طول


بعد شوي دخل الدكتور ومعاه وليد .. وانسدح ابراهيم وكشف عليه الدكتور


الدكتور ببتسامة: بسم الله ماشاء الله .. دانت صحتك زي الفل


ابراهيم: ههههه الله يسلمك


وليد ببتسامة: صدق دكتور ؟ .. يعني ما عليه خلاف؟


الدكتور ببتسامة: لا ماشالله النبض تمام وكل شي تمام .. ابراهيم بئى زي الغزال


ضحكنا كلنا بفرحه


راكان ببتسامة: دكتور متى بيطلع ؟


الدكتور: هو لازم يبئى 4 ايام او 5 ايام هنا بالمستشفى .. علشان صحتو ونتطمن عليه


ابراهيم: الله 5 ايام ! كثييير يادكتور


راكان بضحكه: اقول انطق هنا وانت ساكت


ابراهيم: هااااو وش فيك قلبت علي ؟


راكان بضحكه: اجل تبي تطلع وانت شكلك كذا "واشرت على صدره اللي كله جروح"


ناظرني ابراهيم بقهر: هين يجيك يوم


متت ضحك عليه .. شوي طلع الدكتور وقال وليد: يلا دامنا تطمنا على الحلو هذا "واشر على ابراهيم" انا استأذن عندي شوي اشغال


ابراهيم: اذنك معاك


راكان: لحظة الحين عبدالعزيز وينه اخر علمي فيه انه طاح من سابع درجه ومادري وش صار عليه


ضحك ابراهيم وقال وليد: يوووه ماتدري .. عبدالعزيز يحول انجرح راسه ولفوا راسه بشاش .. وهو راح لبيته الحين وتراه زعلان عليك


راكان: يووه قهر .. ماعليه خلاص كلها كلمتين حلوين ويرضى


وليد: هههههه اجل يله مع السلامة .. بجي بكرا ازوركم


ابراهيم ببتسامة: حياك الله "وطلع"


التفتت لابراهيم: ابراهيم شكلك مو عاجبني ابد "مسكت يده" شوف وش نحفك عظامك بارزه .. تصدق قبل شوي وانا اضمك ما احس اني ضام شي .. انت نحيف مره


ابراهيم: شسوي طيب ؟


راكان: اسمع .. اول مانرجع للاستراحة بنغير نمط حياتك جذرياً .. يعني اول شي بتصير تاكل 3 وجبات باليوم زي العالم مو وجبة وحدة .. وثاني شي بتاكل علاجك زين وتنتظم عليه مو يومين وخلاص تتركه .. وثالث شي ترا على ما اظن انه رجع لك فقر الدم يعني بتسمع نصايح الدكتور كلها وتسويها


ابراهيم: الله الله وش هذا كله ؟


راكان بضحكه: شسوي ياخي اخاف عليك ههههههه


ابراهيم: ههههه طيب .. بس راكان ابيك تجيب لي ملابسي مابي لبس المستشفى الخايس هذا .. لا ومن زين الالوان بعد ابيض منقط بازرق ووردي


راكان: هههههههههه من عيوني .. يلا الحين بروح اجيب لك الملابس والاغراض وكل شي وترا بنام عندك هنا .. الله يعين بنقعد 5 ايام


ابراهيم ببتسامة: مشكور لا تكلف على عمرك مايحتاج


راكان بضحكه: موب علشانك لا تفرح .. علشان اريح عمري من الروحه والجيه


ابراهيم: هههههه برضو مشكور


طلعت من المستشفى بفرح وسعادة .. الحمدلله ماصدقت ان ابراهيم يصحى ويرجع لي بعد ماكنت فاقد الامل تماما .. الحمدلله الله استجاب دعائي


طلعت وفكرت اروح لبيته اخذ ملابسه بس تذكرت الدم اللي يروع وتراجعت عن الفكرة .. رحت للسوق واشتريت له كم بدله على كم بنطلون وتيشرت .. ثم رحت للاستراحة اخذت لي مخدة ومفرش عشان النوم ورجعت للمستشفى


دخلت لغرفة ابراهيم: السلاااام


ابراهيم: وعليييكم السلااام .. تأخرت واجد


راكان: ايه رحت للسوق اشتريلك ملابس .. "وعطيته الكيسه"


ابراهيم وهو يناظر في الكيس بستغراب: ورا كلها بناطيل ؟


راكان: ووش فيها البناطيل ؟


ابراهيم: ماقدر البسها وانا كذا .. نسيت الجرح اللي بفخذي


راكان: وش اجيب طيب ؟


ابراهيم: كان جبت ثوب


راكان: ماعرف مقاسك بالثوب


ابراهيم: لاحوول طيب شلون بلبسها الحين لا وكلها جنز


راكان: ماعليك انا اساعدك


وساعدته بلبس البنطلون وكل ماسويت حركه صرخ أي رجلي أي فخذي أي مادري ايش .. لين قدرت البسه اخيرا


راكان: حشى ماصارت ذي


ابراهيم بألم: آآآه والله انت دفش ماتحس ابد


اخذت البلوزه ومديتها له: يلا البسها ولا تقول ما اقدر بعد


ابراهيم مسك البلوزة وناظرها شوي ثم ناظرني: وهذي بعد شلون بلبسها وانا علي مغذي .. بيدخل سلك المغذي داخل البلوزه


راكان بستغراب: عادي طلعه بعدين


ابراهيم: شلون بطلعه ياذكي وهو مشبوك بيدي والطرف الثاني بعمود المغذي ؟


قلت وانا احك راسي: ايه صح


ابراهيم:شفت انك ثور


راكان بقهر: ياخي شسويلك حتى لو جبت لك ثوب بيدخل السلك تحته نفس الشي


ابراهيم بعصبيه: طيب وش اسوي الحين؟ اقص سلك المغذي ؟


راكان بعصبيه: لاه احسن دخل العامود داخل البلوزه وطلعه من الكم


ابراهيم جلس يطالعني شوي ثم قال: ماقلتلك انك ثور


راكان: هههههههههههه


ابراهيم رمى البلوزه جنبه: خلاص مايحتاج البس بلوزه "وانسدح على السرير وتغطى"


قلت وانا انسدح جنبه بضحكه: تراني بنام جنبك مافي مكان يعني بعد لي شوي


ابراهيم: ايه مو غريب عليك دايما نشبه في كل شي


راكان ببتسامة: احمد ربك ان عندك صديق مثلي ولا كان انت للحين ببيت ابوك


ابراهيم ببتسامة: أي والله الحمدلله .. بس لا تقعد تمن علينا


راكان: ههههه اوكي


وسكتنا شوي .. ابراهيم طفا اللمبه ورجع انسدح جنبي .. ناظرت صدره واقشعر جسمي .. كان منظره يخوف وخصوصا مع الظلام صاير اسود ومنظر الخياطة والجروح يخوف


قلت بخوف: يوماااه شكل صدرك يخوف


ابراهيم ببتسامة: اعجبك ؟ انشالله تجربه بيوم


راكان: بسم الله علي


ابراهيم اخذ المخده وحطها على وجهي: نام بس نام


اخذت المخدة وحطيتها تحت راسي .. وماخذت دقايق الا خوووشششش نمت

{وناموا ابطالنا براحة وهناء بال من دون ان يعكر مزاجهم شيء .. ومن دون ان يخشون الفراق ♥ }

@@@@@@@@@@@@@@@@@@@@@@@@@@

نهاية البارت العشرون

قراءة ممتعة

ودي لكم ♥



بسم الله الرحمن الرحيم

الجزء الواحد والعشرون

نهـــــاية الأحــــداث ~


في المستشفى الساعة 1 ظهرا

(راكان)


دخلت علينا الممرضة وفتحت اللمبات وهي تصارخ: يلا بابا قوووم يلااا سائه واهد يلا قووووم


فتحت عيوني وانا نصي نوم: خيييررر وش فييييهه ؟


الممرضه: سائه واهد يلا قووم تأخير


راكان: طسي عن وجهي الحين


الممرضه: يلا قوم الهين فيه غدا


رميت عليها المخده بعصبيه: انقللللللللللعيييييي


وانحاشت وطلعت على طول وهي خايفه .. رجعت اكمل نومي بس ماش طار النوم


قمت وانا اتلفت حولي ادور ابراهيم .. شوي سمعت صوت بالحمام عرفت ان ابراهيم فيه


بعد شوي طلع ابراهيم من الحمام وشكله متضايق وجا جلس جنبي: شفت الدكتور وش يقول ؟


راكان: وش يقول؟


ابراهيم: يقول لا تمشي لين يلتئم الجرح اللي برجلك


راكان: وهو صادق عشان ماتنفك الخياطة .. وبعدين ماقلت انها تعورك ؟


ابراهيم بضيق: هو صح يعورني شوي اذا مشيت بس مب عاد ما امشي ابد .. اذا بغيت شي احتاجه شلون باخذه ؟


راكان: ارتاح انا اجيبه لك


ابراهيم: واذا كنت نايم زي قبل شوي ؟ .. وبعدين لو بغيت اروح الحمام شلون؟


راكان ببتسامة: اشيلك


ابراهيم: ايه هين كثر منها


راكان ببتسامة: اسمع عاد انت لا مشيت حاول انك ماتضغط عليها بقوه


ابراهيم: طيب حلينا المشكلة الاولى .. المشكلة الثانيه شلون؟


راكان بملل: وش بعد ؟


ابراهيم: يقول لازم كل يوم تغير اللزقه اللي على صدرك .. واللزقه صعب افكها وتوجع بعد


راكان بستغراب: متى حطوا لك اللزقه؟ .. اساسا ليش حطوها لك وهم خيطوا الجروح ؟


ابراهيم: حطها اليوم الصبح .. لانه يقول ان الجروح يبيلها وقت لين تلتئم .. والخياطة مابعد التئمت للحين ممكن بسهوله تنفك


راكان: لاحووول والله مشكلة .. خلاص انا اساعدك تفكها


ابراهيم بضيق: مشكور


راكان ببتسامة:عفواً "وضربته مع ظهره بخفه" يلا عاد فلها شوي بعد شوي بيجون الشباب يزورونك


ابراهيم بتكشير: وليش خليتهم يجون مالي خلق "وانسدح على السرير بطفش"


انسدحت جنبه بستغراب: شفيييك ما صارت كلها لزقة


ابراهيم وهو حاط يدينه تحت راسه: موب عشان اللزقه


راكان: عشان ماتقدر تمشي ؟ .. خلاص انا عندي كرسي متحرك اجيبه لك لين يلتئم الجرح وتقدر تمشي


ابراهيم: ولا عشان كذا بعد


راكان بطفش: اجل عشان ايش حيرتني ؟


ابراهيم بجديه: راكان .. الدكتور يقول لازم تاخذ ادوية من الصيدلية


راكان بستغراب: طيب وش فيها؟ اكيد بتاخذ ادوية انت تعبان


ابراهيم باحراج: مب عشان كذا .. اففف خلاص موب لازم


راكان : لا عادي قول فيه شي ؟


ابراهيم بضيق: لا خلاص ما في شي


راكان بجديه: ابراهيييييم .. قول وش عندك


ابراهيم : اقولك خلاص مافيه شي


راكان: ايه طالعني اشوف


ابراهيم: اوفف عنيد ماحد يقواك .. "ببتسامة احراج" راكان الدكتور يقول لازم تاخذ ادوية حديد ومكملات غذائية وحبوب للضغط ومادري ايش .. واليوم الصبح رحت الصيدلية وسألت عنها قالوا حبوب الضغط بـ 200 ريال والمكمل الغذائي واحد بـ 175 والثاني بـ 190 ريال .. والحديد بـ


قاطعته ببتسامة: خلاص فهمتك والله .. انا بشتريها لك ولا يهمك


ابتسم ابراهيم وجلس يطالعني شوي ثم قال بضحكه: ترا انت الي الحّيت علي انا مالي شغل .. شفت الحاحك وش سوا ؟


قلت ببتسامة: اصلا انا ما الحّيت عليك الا لاني ادري انك تبي شي .. ماله داعي الرسميات اذا تبي شي لاتستحي اعتبرني اخوك


سكت ابراهيم ثم قال بهمس: الله يقدرني واردلك الجميل


ابتسمت وسكتت شوي وانا افكر .. بعد مدة صمت طويلة قلت: ابي اروح اجيب لنا شي ناكله.. تبي شي معين ؟


ابراهيم: وش بتجيب رز ؟ اصلا ممنوع تدخل الاكل


راكان: لا من جدك بجيب فطاير وساندويتشات وموالح بس .. يله تبي شي ؟


ابراهيم: سلامتك .. الله معاك


راكان: الله يسلمك


وطلعت ورحت محل تورتا اشتري ساندويتشات وفطاير وعلى طريقي اخذت كيك وحلويات .. وتوني برجع للمستشفى الا تذكرت عبدالعزيز


لازم اروح له مب حلوه بحقه اتركه وهو صديقي .. وخصوصا اني انا السبب باللي صار فيه الحين


رحت للعمارة اللي ساكن فيها ورحت للشقة ورنيت الجرس .. بعد دقايق فتح لي عبدالعزيز واول ماشافني بدا يناظرني نظرات عتاب .. ودخل بدون ما يقول شي


دخلت وراه وانا متفشل .. لاحظت راسه ملفوف بشاش وفيه شوي دم عليه .. راح عبدالعزيز وجلس على الكنبه بصمت


جلست جنبه وقلت: الحمدلله على السلامة


عبدالعزيز: لا تحاول تراضيني


قلت ببتسامة: شدعوى عاد عزوز .. والله ماكنت ادري انه بيصيرلك كذا


سكت وما رد علي قلت: دريت بالسالفة ترا ابراهيم قـ....


قاطعني: ايه دريت .. ودريت قبلك بعد


سكتت شوي مادري وش اقول .. بعد شوي قلت: طيب ماودك تزوره وتتحمد له بالسلامة ؟


عبدالعزيز: .............. "ما رد"


قلت بطفش: عبدالعزيز قولي انا وش ذنبي طيب ؟ لا ني دفيتك وطحت ولا ني جبرتك تلحقني


عبدالعزيز بهدوء: كنت ابي اوقفك كنت خايف عليك لانك طلعت تركض مثل المجنون .. بس الظاهر اني طلعت انا المجنون اللي الاحق واحد مثلك


قلت ببتسامة: طيب هذاك قلتها مجنون يعني كنت فاقد اعصابي يعني مادري عن اللي حولي .. وماكنت ادري انه بيصير كذا


لف وجهه عني بزعل .. حطيت يدي على كتفه وقربته لي ببتسامة: سامحني حقك علي يالغالي


سكتت شوي وهو يحاول يمنع ابتسامته ضحكت عليه وقلت: هاه صافي يا لبن ؟


ضرب كتفي وهو يضحك: وانا اقدر ازعل عليك؟ "غمز لي" حليب يا قشطة


ضحكت وجلست اسولف معاه شوي .. اذن العصر وقمنا انا وياه نصلي بالمسجد بعدها رحنا للمستشفى

@@@@@@@@@@@@@@@@@@@@@@@@@@

(ابراهيم) >> من زمان ما خليناه يتكلم ☺


بعد ساعه جا راكان ومعاه عبدالعزيز اللي سلم علي وتحمد لي بالسلامة


بعد شوي جاو كل الشباب طلال وخالد وراشد وكل واحد جايب معاه شي اللي ورد واللي حلويات وشوكولاته واللي فطاير


خالد ببتسامة وهو يدخل: هلااااا والله ابراهييم لا ماشالله ماشالله عليك حصاان ماشالله


ابراهيم وهو معقد حواجبه: من انت ؟


خالد بعربجيه: هاااو ماعرفتني انا خالد صديقك خويلد خويلد يالثور


راكان بعصبيه: وجع خويلدوه وش هالاسلوب .. لاتقول لابراهيم يالثور


خالد: انشالله


ضحكت وجا طلال وسلم علي وحب راسي ببتسامة: الحمدلله على السلامة لا ماشالله امورك تمام


ابراهيم ببتسامة: الله يسلمك


راشد وهو يسلم علي بضحكه: هلااا والله بصديقي الباكستاني "وحب راسي ببتسامة" الحمدلله على السلامة


ضحكت عليه: الله يسلمك يالهندي


وجلسنا كلنا بعد شوي دخل وليد ومعاه بوكيه ورد وش كبره


وليد: احلى واكبر بوكيه ورد في الشرقيه لبرهومي الحلو


ابراهيم ببتسامة: مشكور كلفت على نفسك ماله داعي


وليد ببتسامة: لا تستاهل تستاهل


راكان بضحكه: تصدق وليد البوكيه مغطي عليك من كبره مو باين الا الرجلين


عبدالعزيز بضحكه: وانا اقول وش ذا اللي دخل علينا بوكيه ورد يمشي


الكل: هههههههههههه


وانا ضحكت مبسوط اول مره القى هالحب والاهتمام كله بالعادة ماحد يعبرني ولا احد يهتم فيني .. كله بفضل ركون عساني ما افقده


كانوا الشباب جالسين على الكراسي ويسولفون قمت بشويش وانا اعرج وقعدت جنبهم


راكان: وش عندك قمت ؟


ابراهيم: ابي اسولف معكم


راكان: عادي انسدح على السرير واحنا نسولف معك .. مو زين تجلس وانت فخذك مجروحه ومابرى الجرح


ابراهيم: لا عادي


وليد ببتسامة: خلاص خله على راحته


وليد كان عمره 32 سنة بس حبوب وخفيف دم وروحه شبابيه كأنه بعمرنا


جلسنا نسولف انا وراكان ووليد بأمور عاديه


اما الرباعي المرح راشد وطلال وخالد وعزوز جالسين يلعبون لعبة على السرير خالد يسوي نفسه وحده حامل وبتولد والباقين يولدونه .. حتى العابهم مثل وجيههم وصراخهم وازعاجهم واصل اخر المستشفى وحاسوا السرير وفكوا المفرش اللي عليه وحاسوه حوسه


راكان بعصبيه: عمى يعميكم وش قاعدين تسوون ياهمج


وليد: لا تدعي عليهم مو زين ترا


راكان: ادري انه مو زين عشان كذا قلته لهم .. ولا لو انه زين كان ماقلته لهم


التفتوا الشباب كلهم وناظروا راكان بنظرة احتقار .. بعدها رجعوا يكملون شغلهم وماهمهم شي .. على قولة طلال عندهم عملية ولادة مستعجلة وفيها حياة او موت .. لا ومسوين نفسهم ممرضات وخالد يصارخ على اساس انه بيولد وكل شي داخل علينا الدكتور يقول قصروا اصواتكم ولا تزعجون المرضى .. وهم لا حياة لمن تنادي


مر الوقت بسرعة كانت جلسة حلوه سواليف وضحك ووناسه والكل فرحان بقومتي بالسلامة واولهم راكان والكل يتحمد لي على الصحة والسلامة .. وبعد صلاة العشاء راحوا كلهم مابقى الا راكان .. ورجع لي الطفش من جديد


قال راكان بيروح للسيارة يجيب شي ويرجع .. وبعد 10 دقايق رجع ومعاه لابتوبه والشاحن


وعطاني اياه وقال: خذ سلّي نفسك فيه شوي


اخذته وانا فرحان: مشكوور تدري اني طفشان .. بس لحظه مافيه نت


راكان: خذ اشبك الكونكت "وعطاني اياه"


اخذته ببتسامة وشغلته على طول وراح راكان يسوي شاهي من اللي عطونا اياه المستشفى وجاب الفطاير والحلويات وحطها على الطاولة اللي عبارة عن لوح خشبي معلق في يد السرير و تشيله تحطه على السرير عشان الاكل


حطينا اللاب توب على الطاولة وجنبه الشاهي والفطاير والحلويات وطفى راكان اللمبه و جلس جنبي وجلسنا نتابع فلم رعب


كان الجو حماسي رهيب ورعـب وكل شوي نصرخ ونضحك و كل دقيقه داخله علينا ممرضه ولا دكتور يقولون قصروا اصواتكم وازعجتوا المرضى ومادري ايش وما بقى ممرض ولا دكتور ما مر علينا


لين دخلت علينا حرمه عجوز معها عكاز وهي تنافخ وتقول: يا جعلكم اللسنه اللي تلسنكم والساحق الماحق اللي يمحق بكم اعوذ بالله وش هالزعاق يعني لا قعدتن مستانسين به ولا نومن متهنين به الله يقص لسانكم طولن عرض صدق عيال آخر زمن "وطلعت وهي تتحلطم"


التفتنا على بعض وانفجرنا ضحك: ههههههههههههههههههههههههه


ابراهيم: ههههههههههه ماشفت شكلها بس هههههههههههه


راكان: ههههههههههههههههههههههههه


ابراهيم بضحكه: اما دعاويها الصراحة شيي


راكان: ماعليك منها مخرفه هههههههههههههههههههههههه


وبدا راكان يقلد صوتها وهو ميت يضحك .. متت ضحك عليه


راح راكان وسكر الباب وكملنا السهره لين الساعة 2 .. لين خلص الفيلم وراكان فرش له فراش وراح ينام اما انا انسدحت على السرير وجلست افكر بحياتي كيف كانت وكيف صارت تغيرت تماما عن اول 180 درجة


يا ترى الحين ابوي ندمان على اللي سواه فيني ولا عادي ما أثر فيه ؟ .. يا ترى الحين لو طلع من السجن بيجي يعتذر لي ولا لا ؟ بتصير علاقتنا حلوة زي أي اب وابنه ولا لا ؟


اصلا ماراح يطلع من السجن الا بعد 15 سنة يعني اكون صار عمري 35 سنة .. يعني بكون متزوج وعندي عيال وناسيه تماما .. صدق بنساه ولا لا؟


ومع الافكار فكرة تودي وفكرة تجيب غفيت ورحت بسابع نومه ........

@@@@@@@@@@@@@@@@@@@@@@@@@@

اليوم التالي

الساعة 1 ظهراً

(راكان)


قمت كالعادة على ازعاج الممرضات ممرضه داخله وممرضه طالعه وكل شوي دكتور داخل عندنا عشان ابراهيم


فتحت عيوني بصعوبه عشان النور .. شفت الدكتور يكشف على ابراهيم ومادري وش يقوله .. شكلنا ماحنا مرتاحين بالنوم دقيقه وحده هنا


تأففت وقمت للحمام غسلت وجهي وغيرت ثوبي وطلعت شفت الدكتور طلع .. وابراهيم جالس شبه منسدح على السرير وماعليه بلوزه ويحاول يفك اللزقه اللي على صدره


راكان: وش تسوي؟


ابراهيم: تعال تعال ساعدني بفكها


رحت وجلست جنبه بطفش: وليش ماخليت الدكتور يفكها لك


ابراهيم: مادري ماجت على بالي .. المهم الحين شلون بفكها صعبه


راكان وهو يتثاوب: عادي فك الاطراف بشويش لين تفكها كلها


ابراهيم: اخاف تكون لازقه بالجرح


راكان: لا انت خواف


ابراهيم: ايه بلاك ماحسيت


راكان: ههههههههه خلاص طيب انا بساعدك


وفكينا اطراف اللزقه بشويش وبصعوبه لين نزلناها كلها .. انكشف صدر ابراهيم وكالعادة جاني الشعور اللي يجيني كلما اشوف صدر ابراهيم حسيت بقشعريرة وألم احس بألم الجروح اللي فيه وكأنها فيني انا


لفيت وجهي عنه بسرعه وبضيق .. قال ابراهيم: وشفيك؟


اشرت على صدره: احس بقشعريره كلما اشوف صدرك


ابراهيم ناظر صدره ثم رجع ناظرني بضيق: اذا انت تقول كذا اجل انا وش اقول عن نفسي ؟ .. احسها تحكني وماقدر احكها وتعور وتحرق بعد


ربتت على كتفه : ماعليه كفارة ذنوب انشالله


ابراهيم ناظرني شوي ثم انسدح على السرير وغمض عيونه بصمت


اخذت اللزقة الجديدة: ماتبي تحط اللزقة الثانية؟


ابراهيم وهو مغمض عيونه: لا .. بعدين صعب افكها مره ثانيه


راكان: شلون يعني بتخلي الجرح مكشوف ؟


ابراهيم: ايه مب لازم


راكان: اجيب لك شاش احسن ؟


سكتت احتريه يرد لكن ما رد .. مغمض عيونه وساكت


وسكتت انا شوي افكر .. ابراهيم من امس وهو كذا تجيه حالات يصير متضايق ويختصر الرد واحيانا يسفهني وما يرد .. وش فيه طيب ؟


سمعته وهو يتنهد تنهيدة ألم وشكله متضايق


انحنيت عليه وهو منسدح وحطيت يدي على صدره بحنان: ابراهيم لا تتضايق كلها كم يوم ويلتئم الجرح وترجع زي اول احسن .. انا اعرفك صبور وتتحمل خلك على كذا مثل ماعهدتك صبور وقوي .. ترا على قدر ما تتألم تاخذ حسنات اكثر


ابتسم ابراهيم وهو مغمض عيونه .. ابتسمت له وقمت طلعت من الغرفة


ابراهيم الصبور؟ .. ولا الطيب ولا الحنون ولا المظلوم؟ .. كلها القاب تناسبك يا ابراهيم

@@@@@@@@@@@@@@@@@@@@@@@@@@


بعد مرور يومين .. يوم خروج ابراهيم من المستشفى

الساعة 4 عصراً

(ابراهيم)


كنت مغمض عيوني نايم .. بس اللي قعدني من النوم صوت راكان وهو يقرا القرآن بترتيل وهدوء .. فتحت عيوني بشويش شفت راكان جالس يقرا علي القرآن.. وحاط يده على صدري وينفخ على موضع الالم يعني رقية شرعية .. ابتسمت ورفعت راسي وناظرته



ابراهيم: وش تسوي ؟


راكان: وش اسوي يعني اقرا عليك .. "ببتسامة" ترا اليوم خروجك يعني بنروح للاستراحة ونفلها


ابراهيم بفرحه: اخيييييرااا


راكان بفرحه: وبهالمناسبة انا مسويلك مفاجئه


ابراهيم: وش هي ؟


راكان: اول شي غمض عيونك


ابراهيم بضحكه: خف علينا يا كندر سبرايز انت هههه


راكان: هههه ماعليك بس غمض عيونك


وغمضت عيوني ببتسامة .. جا راكان وربط شماغه على عيوني وتوعدني لو فتحته وراح مادري وين


سمعت اصوات الشباب جاو واسمعهم يحوسون مادري وش يسوون .. بعد 10 دقايق قالي راكان افتح يله .. فكيت الشماغ وفتحت عيوني واندهشت


كانوا جايبين طاولة وحاطين عليها كيكة كبيرة ومكتوب عليها (الحمدلله على السلامة يا ابراهيم) وحاطين حولها شوكلاتات وحلويات وعصاير ومزينين المكان بالورد وبالونات بكل مكان وجايبين اكياس وهدايا مغلفة


قمت من السرير بفرحه وركضت لهم وانا اناظر الطاولة: اللـــــــــه كل هــذا لي !


عزوز وهو يناظر راكان ببتسامة: الفكره فكرة راكان


راكان ببتسامة: انت تستاهل اكثر .. والله كان ودنا نسويلك احلى من كذا بس هذا اللي قدرنا عليه


ناظرتهم بامتنان وانا فرحان: مشكورين يعطيكم العافية ما قصرتوا


طلال وهو ياخذ الاكياس ببتسامة: تعال نوريك الهدايا


رحت جنبه وانا فرحان وكل واحد عطاني هديه .. عزوز جاب لي ساعة من روليكس وطلال جايب طقم من قوتشي بوك + نظارة شمسية +كبك وقلم


وخالد جايب شوكولاته من باتشي و anoosh وراشد عطور رجالية من boss


اما راكان احلى هديه جاب لي آيباد 4 ولاب توب صغير


اخذت الهدايا وشكرتهم وانا فرحااان اول مره احس بهالشعور ان الكل مبسووط على سلامتي وسووا الحفلة لي .. واول مرة احد يعطيني هدايا بالعادة كنت احس اني منبوذ ومكروه .. لكن راكان بقدرة قادر خلا الكل يحبني بسببه عساني ما افقده بيوم


بعد ما اخذت الهدايا عطوني سكين قالوا قطع الكيكة اخذت السكين وانا اضحك لاني ماعرف اقطع زين .. قطعت الكيكة على عددهم ومشى الحال والكل اخذوا صحون ويوم جاو بياكلون


راكان: خويلدوه ماجبت الشوك والملاعق ؟


خالد بعد اهتمام: لا


راكان بدهشه: الشوك والملاعق اللي عطيتك اياه ماجبتها ؟


خالد بغباء: وش دراني ما قلت لي خذها


راكان: وجعع يالغبي معطيك اياها زينة اجل ؟ .. شلون بناكل الحين ؟؟؟


خالد بضحكه: ماعليكم انا اوريكم شلون ناكل


وحط يده وقام ياكل من الكيك كأنه ياكل كبسة وعادي ماهمه .. بعدين الكل ضحك وقاموا يقلدونه وياكلون بايدينهم


راكان وهو يناظرهم ويضحك: مفطح موب كيكه


قلت وانا اضحك مبسوط: عادي اهم شي نستانس


وجلسنا ناكل ونشرب العصير ومر الوقت بسرعة لاننا كنا مبسوطين .. اذن المغرب وطلعوا كل الشباب وما بقى الا انا وراكان


قمت اجمع الاغراض والهدايا واحطها بكيس عشان اليوم بطلع من المستشفى


راكان مد لي كيس في اغراض: هذي اغراضك جبتها من بيتكم


قلت وانا مشغول اجمع اغراضي: لا خلاص ما ابيها


راكان رفع ملف اخضر ببتسامة: واوراقك وشهادتك ؟


رفعت راسي وناظرتها بدهشه: من وين جبتها ؟


راكان ببتسامة: تتذكر قبل امس يوم طلعت من عندك ؟


ابراهيم: ايه


راكان: رحت لابوك في السجن .. وطلبت منه يعطيني اوراقك وشهاداتك عشان تتوظف ووافق .. وارسل معي واحد من اللي كانوا يشتغلون عنده ورحنا لبيتكم وعطاني الاوراق


ابراهيم بصدمه: قل قسم ؟!


راكان بضحكه: قسم بالله


رحت له واخذت الملف ببتسامة: والله انك خطيير .. الا صدق ابوي كيف وافق ؟


راكان: يووه ابوك حزين مره وندمان لو تشوفه بس حالته حاله .. من بعد ماكان قوي وعزيز صار ضعيف ومهان .. ان الله يمهل ولا يهمل .. تراه ندمان مره


نزلت راسي شوي افكر .. معقولة ابوي صار كذا ؟ يعني فعلا صار ندمان وحزين على اللي سواه فيني ..


رفعت راسي وقلت بسخريه: هه وش عقبه بعد ماضربني وذلني وخلاني ابكي قهر وظلم 16 سنة توه يحس ضميره ويندم ؟! .. انا قلت له بتجيني بيوم حزين وندمان وهذا هو جاني بس للأسف تأخر الوقت مره .. احسن خله يندم قد شعر راسه جعله يظل طول حياته حزين وندمان عشان يحس بغلطته "ونزلت راسي اكمل شغلي"


ابتسم راكان وقال يغير الموضوع وهو يرفع دفتر رمادي: طيب ماتبي دفترك ؟


رفعت راسي وابتسمت: الله دفتري القديييم "واخذت الدفتر وقعدت افتشه" والله ذكريااااات


راكان: بقولك شي من زمان ودي اقوله بس مستحي .. تراني قريت الدفتر وقريته من زمااان ذيك المره يوم تحطه في درج سيارتي .. بس توي اقولك


قلت ببتسامة: هههه عادي ما بخبي عنك شي ابد


ابتسم راكان .. وانا خلصت ترتيب اغراضي وقلت: يله مشينااا


ابتسم راكان وحط يده على كتفي ومشينا طالعين من المستشفى .. وطالعين من حياة الحزن والألم إلى حياة السعادة والحرية .........

@@@@@@@@@@@@@@@@@@@@@@@@@@

انتهى البارت

البارتات الجايه حماسيه لا تفوتكم

قراءة ممتعة


بسم الله الرحمن الرحيم

الجزء الثاني والعشرون

نهـــــاية الأحــــداث ~


في ذلك يوم .. اشرقت شمس الامل لتزيح ظلمة الحزن والكآبه .. اشرقت شمس الحرية لتسعد شابا عاش مقيدا خلف قضبان القسوة والظلم .. لتسعد شابا عانى كثيرا بسبب جشع اباه وقسوته .. لتفرح قلبين اثنين احبوا بعضهم وعاشوا الحياة بحلوها ومرها .. تكاتفوا ووقفوا صفا كالجدار بوجه الألم والمعاناة .. لم يثنيهم اليأس وظلوا متشبثين بخيوط الامل .. متيقنين بأن خالقهم معهم وسينصرهم في كل حين وأوان

,’


بعد مرور يومين على خروج ابراهيم من المستشفى .. في الاستراحة الساعة 1 ظهرا


(ابراهيم)

اليوم .. مرت سنة على صداقتنا انا وراكان .. وكلما مر يوم كلما صار راكان اقرب لي من اليوم اللي قبله وكلما زاد تعلقي فيه اكثر


كنت جالس انا وراكان نتغدى من الكبسة اللي سويتها انا .. انا جالس وماد رجلي عشان الجرح اما راكان متربع وياكل بشراهه


ابراهيم: شوي شوي الأكل مب طاير


راكان وفمه مليان أكل: ياخي جوعان "وكمل اكله"


ابراهيم ببتسامة: بالعافية .. شرايك بالكبسه ؟


راكان ببتسامة: ياخي لذيييذة ماشالله احلى من طبخ امي


ابراهيم بفخر: احم اكييد دام الشيف ابراهيم مسويها


راكان وهو يحط الملعقه بضحكه: معليش ابراهيم "وقام ياكل بيده بشراهه"


ابراهيم: ههههههههه لهدرجة ؟


راكان بضحكه: شسوي كبستك لا تقاوم .. بس انت سو نفسك ماتناظر "وغمز لي"


ابراهيم: هههههههههههههههه بالعافية


خلصنا الغداء .. رحت اغسل المواعين شوي بعدين رجعت سمعت راكان بالصالة يكلم بالجوال ويصارخ .. قربت منه وانا مستغرب سمعته يتكلم بالانجليزي مافهمت منه شي لاني مب مره بالانجليزي بس كان واضح انه يهاوش


قعدت عنده انتظره يخلص ابي افهم وش السالفة وليش هو معصب كذا.. بعد 10 دقايق خلص راكان المكالمة وهو يتأفف ويمرر يده بشعره بضيق وجهه احمر من العصبيه


قلت بستغراب: راكان وش فيك ؟


راكان يلف وجهه عني: مافي شي


ابراهيم: حلوه ذي مافي شي .. كل هالعصبيه والصراخ وتقول مافي شي ! .. وبعدين من هو هذا اللي تكلمه وليه تتكلم انجليزي ؟


راكان بضيق: سالفة طويييله


ابراهيم باهتمام: طيب قول انا اسمعك


راكان: وش الفايدة طيب .. بتحل المشكلة مثلا ؟


ابراهيم: انت قول الحين وبعدين نفكر


سكت راكان وما رد علي .. رن جواله واخذه راكان وشاف الشاشة بعدين سكره على طول .. وكل شوي الجوال يدق ويدق وراكان يسكره


ابراهيم بطفش: وش فييك انت؟ .. "ناظرت جوال" من هو ذا اللي يدق عليك ؟


راكان وهو يحط الجوال بجيبه قال بهمس: مالك دخل


سكت شوي وسكتت انا وانا اناظره .. عقب قال راكان وهو يناظر الارض ويفكر: عقب ما راح وتركنا واحنا بأمس الحاجة له .. له وجه يدق ويبرر موقفه ؟


ابراهيم بستغراب: منهو هذا ؟ .. راكان ترا حيرتني قول وش فيك ؟


تنهد راكان وقال: هذا ابوي


قلت بصدمه: ابوك ؟! .. ابوك وتسكر الجوال بوجهه كذا ! .. عيب عليك راكان


راكان بقهر: بس هو السبب هو اللي راح وتركنا


قلت بعصبيه: راكان بتقول وش السالفة ولا شلون ؟


سكت راكان وهو يفكر .. قلت بعصبيه: راكاااااان بتقول ولا شلون؟


التفت لي راكان: خلاص بقولك بس مادري من وين ابدا


ابراهيم: طيب فكر على راحتك


سكت راكان شوي ثم قام وجلس قبالي: خلاص بقولك .. ابوي يشتغل دكتور في كندا .. كان كل 6 شهور يجي يزورنا ويقعد عندنا اسبوع ثم يرجع لكندا .. يعني بالسنة مانشوفه الا مرتين .. وزين اذا كلف على نفسه وقعد عندنا اسبوعين او شهر .. اما هذي السنة ماجا ابد .. مرت 9 شهور وهو ماشرف .. امي قامت تحاتيه وكلمتني قبل شوي وقالت دق عليه .. دقيت عليه ما رد علي هو .. رد علي زميله الكندي في العمل .. تدري وش قالي ؟


ابراهيم باستغراب: وش قال ؟


راكان بقهر: قالي ان ابوي بنى له عيادة كبيرة ومتكاملة .. وصارت من اشهر العيادات في كندا


ابراهيم بستغراب: طيب عادي الله يوفقه .. المفروض تفرح له ليش منقهر ؟


راكان بقهر: وليش افرح ! .. انت ماتفهم اقولك ابوي بنى له عيادة .. يعني العيادة بإدارته يعني صار شغله دبل يعني بيصير عنده ضغوط في العمل ومايقدر يزورنا ويترك عيادته .. شكله بيستقر في كندا خلاص


سكت شوي وكمل كلامه بقهر: انا عادي عندي سواء رجع ولا مارجع بالطقاق جعله مايرجع .. بس امي وخواتي محتاجين له .. خصوصا انهم في البيت بروحهم ماعندهم احد .. ماعندهم الا اخوي ريان وعمره 13 سنة صغير .. والباقين كلهم صغار وبنات يحتاجون رجال في البيت ..

والمشكلة بعد اني ادرس هنا ومقدر اترك دراستي واجي لهم .. زين اني ادرس في الشرقيه واقدر ازورهم بأي وقت.. ولا المفروض انا ادرس برا تدري انا جاتني بعثه بس مارحت عشان ما اتركهم ..

وابوي ولا هامه .. تاركهم ورايح يشتغل برا وما يزورهم الا بالسنه مرتين .. والله ابوي ماعنده مسؤوليه بس همه شغله ومايدري ان اهله بحاجة له واهم من الشغل


سكتت شوي مستغرب وما ادري وش اقول وانا منزل راسي افكر .. بعد شوي رفعت راسي وقلت : انت من متى ماشفته ؟


راكان: من حوالي سنة


ابراهيم بصدمه: الله سنه !!!!!


هز راكان راسه بإيه وهو حزين .. بعد شوي جاتني فكرة وقلت: راكان وش رايك انت تروح له وتزوره ؟ .. يمكن تقدر تقنعه يهتم بعياله اكثر


راكان: وشغله ؟ شلون بيتركه ؟


ابراهيم بتفكير: قوله يعين احد ينوب عنه بالشغل وقت ما يزوركم


سكتت راكان شوي يفكر .. قلت له: راكان خلاص روح له وزوره بنفسك


راكان بسخريه: ازوره ! .. نو ويه مستحييييل


ابراهيم: لييييش ؟


راكان: بس ما اقدر .. اقل شي مو بروحي


قلت ببتسامة: تبيني اروح معك ؟


سكتت راكان شوي وكأنه اعجبته الفكرة .. ابتسم وقال بفرحه: تصدق فكرة حلوة


ابتسمت بفرحه: خلاص احجز لنا طيارة بأقرب وقت لكندا


راكان بفرحه: خلااص اوكـي


ابراهيم: تمااام انا احجز لي عند الشباك


راكان بضحكه: هههههه اوكي .. شكلك متحمس اكثر مني


ابراهيم: وليش انت مو متحمس !


راكان: يعني .. متردد اقابله


ابراهيم: لا عادي لا تتردد .. هذا ابوك مو واحد غريب


راكان ببتسامة: اوكي .. اهم شي انك بتروح معي


ابراهيم بفرحه: اخيييرا بسافر لا وبرا السعودية بعد يا فرحتــي بس


راكان: هههههههههههههههه دوم الفرحة


بعد صلاة العشاء .. راح راكان وحجز لنا رحلة لكندا بعد يومين .. ورحت انا اجهز اغراضي وانا متحمس للسفرة احس بتصير مغامرات اما راكان قال بيجهز اغراضه بكرا لانه مو متحمس مره


جهزت اغراضي وملابسي واخذت ملابس ثقيلة وجاكيتات لانه هالوقت شتاء وتنزل الثلوج في كندا .. واخذت كل اللي احتاجه وخلصت تجهيزي وجلست جنب راكان


ابراهيم: كم يوم بنقعد؟


راكان: مادري .. بس ما اظن بنطول لانه بس بزور ابوي ونرجع


ابراهيم: انت رحت كندا قبل كذا ؟


راكان: ايه رحت لها كثير حوالي 6 مرات


ابراهيم ببتسامة: ماشالله .. طيب حلوة ؟


راكان ببتسامة: ايه مرره .. خصوصا هالوقت يسوون احتفالات رأس السنة وكذا


ابراهيم بوناسه: اجل بنفلهاا


راكان: اذا على الفلة والوناسة اكيد بنستانس .. بس اللي خايف منه ابوي اخاف مايرضى يترك عيادته ويتفرغ لنا شوي


ابراهيم: اكيد ماراح يرضى يترك عيادته .. بس انت قوله يعين احد ينوب عنه فترات معينه في السنة على اساس يزوركم فيها


راكان بتردد: اوكي .. تصدق والله مالي وجه اقابله وانا سكرت في وجهه الجوال اكثر من مره .. ابراهيم انت ماشالله عليك واثق ومو مرتبك مثلي تكفى انت كلمه


ابراهيم: يعني تبيني اتدخل بخصوصياته واقوله زور اهلك ؟ ركوني الله يهديك ركز شوي


راكان بفشله: أي صح .. خلاص طيب انا بكلمه بس ابيك تجي معي العيادة وتتقدم علي


ابراهيم: اذا على كذا ما يخالف


راكان: مشكور .. "سكت شوي ثم قال ببتسامة" ابراهيم تخيل مثلا انك ماتعرفني ولا قد شفتني من قبل .. ومريت من قدامك وانا لابس بدلة رسمية وشعري اشقر بتحسب اني اجنبي ؟


ابراهيم بستغراب: وشو له كل هذا ؟


راكان ببتسامة:ماعليك انت جاوب بس


ابراهيم: لا طبعا


راكان باحباط: ليييش ؟


ابراهيم ببتسامة: راكان الله يهديك انت وينك ووين الاجانب؟


راكان: يعني ماينفع اصير اجنبي ؟


ابراهيم بضحكه: والله لو تلبس باروكة شقراء وتحط وشم وتسمي نفسك جورج ماصدقت انك اجنبي


راكان بضيق: اها زين بس


ابراهيم: ههههههههههههههه


راكان: ابراهيم عندي فكرة


ابراهيم: وش هي ؟


راكان بحماس: ابي البس باروكة شقراء واحط عدسات زرقاء واحلق كل شعر وجهي وبحط وشم كذبي وبلبس سلاسل وكذا وبدخل على ابوي في العيادة واشوف يعرفني ولا لا ؟


ابراهيم بستغراب: الحمدلله والشكر وش الفايدة من كل ذا ؟


راكان: بس ابي اشوف هو يعرفني ولا لا ؟ ان عرفني زين وان ماعرفني عز الله غسلت ايديني منه


ابراهيم :اها يعني تبي تختبره ؟


راكان ببتسامة: اييييه بشوف هو يعرفني ولا لا


ابراهيم: نشوف مع اني ما اعتقد انه مابيعرفك


راكان بحماس: خلاص نشوف .. يلا قوم نشتري الاغراض


وقمت معه ورحنا اشترينا عدسات زرقاء وما عرفنا من وين نشتري الباروكه اخر شي اشترى له راكان صبغة شقرا مؤقته واشترى سلاسل ووشم عبارة عن لصقه تلصقها على اليد بعدين تشيلها وتطبع الرسمة .. واشترينا اغراض كثييرة واستعدينا استعداد تـــام .....

@@@@@@@@@@@@@@@@@@@@@@@@@@

بعد يومين .. الساعة 3 فجرا

(راكان)


اليوم موعد سفرتنا انا وابراهيم .. ابراهيم مبسوط عشانه بيسافر لأول مره بحياته ويغير جو اما انا متحمس عشان الخطة اللي بسويها .. كلن على همه سرا


حملنا الشناط في السيارة وكل الاغراض .. قلت لابراهيم: خلاص حطينا كل شي ؟


ابراهيم:ايييه


راكان: يلا امش لا نتأخر .. ترا طيارتنا الساعة 5


ابراهيم: تونا مبكرين باقي ساعتين


راكان: ايه بس متى يمدينا نخلص الاجرائات .. يلا مشينا


ومشينا وبعد نص ساعة وصلنا المطار .. دخلنا وخلصنا الاجرائات وجلسنا في صالات المغادرة


انا مبسوط لسببين .. الاول لاني بسوي خطتي والثاني لان ابراهيم بيستانس وبيغير جو وبتتغير نفسيته شوي


مسكين طول المده اللي راحت كان محبوس في الملحق وما يطلع ابد وحزين وهمومه كثيرة وبعد اللي صار زاد همه اكثر وسائت نفسيته بسبب اللي صار له والجروح اللي عنده


قال الدكتور انه من اهم اسباب ارتفاع الضغط الضيقة والهم .. وقال لي لو تخليه يطلع ويغير جو بيكون احسن لنفسيته .. عشان كذا وافقت انه يروح


مر الوقت سريع وبعد ساعتين سمعنا صوت: على الاخوة المسافرين على رحلة رقم 1287 والمتجهه بإذن الله إلى كندا التوجه إلى بوابة رقم 5


التفتت لابراهيم ببتسامة: يلا برهومي هذي طيارتنا


ابراهيم بفرحه: وناااسة اخيرا بسافر واشم هواااء والله اني فرحااااااااان


راكان بفرحة: توك مابعد شفت شي هناك الفلة لا وصلنا .. يلا مشينا


ورحنا انا وابراهيم لبوابة 5 .. وركبنا الطيارة متوجهـين لكنـــــــدا ........

@@@@@@@@@@@@@@@@@@@@@@@@@@

في مكان جميل حيث المناظر الطبيعية الخلابة والثلوج التي تغطي الجبال والطرق والمنازل في جو حضاري يملأه السكان والمباني السكنية وضجيج المدن > حسيت اني بحصة تعبير


في العاصمة الكنـــــدية أوتــــــــاوا


هبطت الطيارة على اراضي كندا وفي مطار اوتاوا الدولي .....

(ابراهيم)


الساعة 5 العصر وصلنا لكندا .. يعني 12 ساعة في الطيارة كانت رحلة متعبه بس ماحسيت فيها لاني كنت متحمس


طبعا الساعة الحين 5 العصر في السعودية .. اما في كندا كانت الساعة 11 الليل


نزلنا من الطيارة واول مانزلت من الطيارة وقفت بنص الدرج اتأمل المكان الحلو .. فجأه دفني راكان وهو يضحك: هيه تحسب ماحد وراك امش يله


مشيت وانا اضحك ودخلنا المطار واخذنا شناطنا .. وطلعنا من المطار ووقف راكان يدور تاكسي اما انا وقفت مندهش وانا اناظر الثلج اللي مغطي الطرق واحتفالات الكريسماس والاشجار اللي عليها انوار ملونه كان منظر خيالي


التفتت لراكان بمرح: راكان شوف "وانا أأشر على اشجار الكريسماس"


راكان ببتسامة: ايه هذي عادتهم يحتفلون برأس السنة


ابراهيم: اليوم رأس السنة ؟


راكان: لا بكرا بس هم يحتفلون من اليوم


سكتت وانا اتأمل المناظر الحلوة .. وقف راكان تاكسي وحط الشناط فيها: يله اركب


ركب راكان قدام وركبت انا ورا وانا مبسووط .. التفت لنا سايق التاكسي وهو يقول ببتسامة: merry christms


ابراهيم: وش يقول؟


راكان: يقول ميري كريسماس يعني عيد مجيد


ابراهيم بفرح: اللــه قوله علينا وعليكم


ضرب راكان راسي بضحكه: تستهبل انت تحسبنا للحين بالسعودية .. وبعدين هذا عيد كفار يعني مايجوز نهني به


ابراهيم: هههههههههههههههه .. طيب وين بنروح الحين ؟


راكان: بنروح اول شي ناخذ فندق .. ثم نروح للعيادة


ابراهيم: اوكي


كلم راكان السايق وقاله يروح لفندق مناسب .. ومشى التاكسي وانا لزقت وجهي في القزازه اناظر الجو الخيالي والبيوت اللي على شكل اكواخ وفوقها الثلج ومزينه بأنوار ملونه وشجرة كريسماس قدام كل بيت .. وبعض البيوت جالسين يجرفون الثلج اللي متراكم على الطريق ويعلقون الانوار على بيوتهم .. كان منظر خيالي لا يوصف


وصلنا للفندق ونزلنا شناطنا ودخلنا الفندق اللي كان شكله فخم من داخل ونفس الشي حاطين شجرة كريسماس كبييييره مررره وقفت شوي وانا اناظرها بانبهار


فجأه سحبني راكان وقطع علي اللحظة الحلوة وقال امش بس لا تفشلنا .. مشيت معه وانا اضحك ورحنا للرسبشن


(الكلام بعد الترجمه)


راكان: مرحبا


الموظف ببتسامة: مرحبا .. ميري كريسماس .. كيف كانت استعداداتكم للعيد ؟


راكان وهو يهز راسه بتسليك: جميلة جدا .. هل لي ان احجز غرفة مكونة من غرفتين وصالة ومطبخ ودورتين للمياه ؟


الموظف: نعم بالتأكيد .. هل لديك بطاقة ائتمان ؟


واستاجرنا الفندق .. دخلنا انا وراكان الفندق الفخم بانبهار كان شكله فخم مره وطريقة ترتيبه وتنسيقه راقيه وجميله .. دخلنا وحطينا شناطنا وانسدحت انا على السرير براحة


قلت وانا فرحان: ونااااسه الصراحة الفندق رهيييب


راكان ببتسامة: انشالله اعجبك


ابراهيم بفرحه: اكيييد .. راكان نبي نطلع ونتمشى ونزور كل الاماكن ونفلهاا


راكان: اكيييد .. بس بعد مانزور ابوي


ابراهيم: نزوره اليوم


راكان بتردد: اليوم ! .. بس الحين الوقت متأخر .. اخاف العيادة تسكر بهالوقت


ابراهيم: ما اتوقع العيادات تسكر .. اذا ماكانت تفتح 24 ساعة اقل شي بتفتح لنصف الليل


راكان وهو مو مقتنع: اجل نروح يله ؟


ابراهيم ببتسامة: يله مشينا


راح راكان يدور اغراضه بين الشناط .. قال وهو يحوس بالملابس: ابراهيم الشنطة البنيه وينها ؟


ابراهيم: أي وحدة ؟


راكان: البنية اللي عطيتك اياها عند الباب ما اخذتها؟


ابراهيم: لا ما اخذتها


راكان بصدمه: لعنبو بليسك الشنطة البنية اللي عطيتك اياها ماحطيتها بالسيارة؟


ابراهيم بغباء: لا حطيتها عند الباب


راكان بعصبيه: وليش ماجبتها ؟؟!!!!


ابراهيم بغباء: وش دراني ماقلتلي خذها


راكان بعصبيه: الله يخلف على عقلك بس


ابراهيم: ليه وش فيها الشنطة ؟


راكان: فيها الاغراض اللي اشتريتها عشان اتنكر فيها .. الحين شلون بسوي الخطة ؟


ابراهيم: يوووه مشكله


راكان بقهر: كله منك


ابراهيم: آسف والله نسيت


راكان باحباط: خلاص بس مو لازم اسوي الخطة .. مع اني كنت متحمس علشانها


قلت وانا متفشل من راكان: يمكن خيره .. يلا امش نروح .. انت تعرف موقع العيادة ؟


راكان: لا .. باخذ تاكسي واقول عيادة الدكتور سامي السامي وانشالله يعرفها لانها مشهورة


ابراهيم: اوكي اجل يله لا نتأخر اكثر


راكان: البس لك ملابس ثقيله ترا برد "ودخل يلبس ملابسه"


رحت انا البس فنيله صوف و جاكيت وقفازات واخذت لي شال ثقيل .. بعد شوي طلع راكان وهو طالع كأنه كوره من الملابس اللي لابسها


قلت بضحكه وانا اناظره: ههههه وش دعوا كم قطعة لابس ؟


راكان وهو يلف حول نفسه بضحكه: 3 فانيلات وجاكيت وبنطلونين وقفازات وشال وكاب صوف وكاب حق الجاكيت


ابراهيم بضحكه: الله الله هههههههههههههههههههههههههه


راكان: ههههه شسوي برررد "وهو يضم نفسه" يله مشينا



وطلعنا انا وراكان من الفندق واخذنا تاكسي .. وطول الطريق راكان يسولف مع السايق بالانجليزي وانا منقهر لاني ما افهم شي .. طلعت كتاب لتعلم الانجليزيه اشتريته وجلست اقرا شوي واحفظ ..


بعد شوي حسيت السيارة وقفت .. رفعت راسي ولقيت راكان يناظرني بخوف وكأنه يقول وصلنا .. نزلت ونزل معي راكان ووقفنا قدام العيادة


كانت زي البيت بس كبيرة وشكلها فخمة مره .. ومكتوب عليها بخط كبير (Canadian Dental clinic of Dr.: Sami Mohammed Alsami )
العيادة الكندية لطب الأسنان للدكتور: سامي محمد السامي


التفتت لراكان باستغراب: راكان ابوك طبيب اسنان ؟


هز راكان راسه بإيه .. رجعت اناظر العيادة بتفحص .. كانت هاديه وكأن مافيها احد .. التفتت للمكان اللي حولي كان ظلام والبرد كل ماله يشتد


التفتت لراكان: يلا ندخل


هز راكان راسه بإيه وهو متردد ومرتبك .. مسكت يده ودخلنا للعيادة اللي كانت كبيرة وفخمه بس مظلمه وكأنهم بيسكرونها بعد شوي


تقدم لنا شاب مو كبير مره ولابس لبس الدكتور واشقر واضح انه اجنبي قال "بعد الترجمه" : مرحبا .. هل لديكما موعد ؟


التفتت لراكان اللي ساكت مايدري وش يقول .. ثم ناظرت الدكتور وقلت بانجليزيه مبتدئه: لا لكننا نريد الدكتور سامي .. هل هو موجود ؟


الدكتور: انا آسف لقد انتهى دوامه الآن


راكان: خلاص يقول ان دوامه انتهى .. امش نجي بكرا


طنشت راكان وقلت للدكتور: هل خرج من هنا؟


الدكتور: لا .. لكنه سيخرج الآن


راكان: خلاص يقول انه بيطلع .. امش نجي بكرا


قلت بطفش: يا راكان اصبر شوي خلني اكلم الرجال .. "التفتت للدكتور وقلت" هل يمكننا ان ندخل ونتحدث إليه قليلا ؟ .. لن نأخذ من وقته كثيراً


الدكتور: لحظه سأخبره


جلسنا انا وراكان ننتظر شوي .. بعد 5 دقايق طلع الدكتور واشر على للغرفة وقال: تفضلوا بالدخول


ابتسمت لراكان وقلت: يلا امش ندخل


راكان: انت ادخل اول


ابراهيم: اوكي بس تدخل وراي على طول


راكان بتردد: طيب


تقدمت بهدوء ودخلت داخل الغرفة .. شفت رجال كبير وشعره فيه شيب لكن معطيه هيبه .. وكان لابس لبس الدكاتره المعتاد وكان يشبه راكان شوي بس ماكان واضح انه عربي مره من لبسه وهيأته .. وشكله طيب وحبيب


تقدمت شوي وانا متردد وقلت ببتسامة: مرحبا


رد الدكتور لي ببتسامة: اهلا بك


التفتت وراي ادور راكان الغبي وينه .. لقيت الباب تسكر وراي وراكان الدلخ مادخل .. ياربي وش اسوي انا الحين افف من راكان حطني بورطة


قال الدكتور وهو يأشر على الكرسي اللي قدام المكتب: تفضل ماهي مشكلتك ؟ .. هل لديك موعد ؟ لقد تأخرت كثيرا ولكن سأعطيك فرصة تفضل على الكرسي


اوف وش يقول هذا ما فهمت شي ! .. شفته يأشر على الكرسي حق الاسنان قمت وقعدت عليه وجا هو وجلس يكشف على اسناني .. اوف وش هالورطة


الدكتور: هل هذه اول مره تأتي الى هذه العيادة ؟


قلت: يس


الدكتور: إذا سأعطيك كشف مجانا


قلت : شكرا ولكنني عربي "عشان يتكلم معي عربي ويفك هالورطة"


الدكتور بالانجليزي: هل انت عربي ؟


قلت بالعربي: ايه وسعودي بعد


ابتسم الدكتور: اول مره يجينا احد سعودي .. انت ساكن في كندا ؟


ابراهيم ببتسامة: لا انا جاي زيارة .. وزيارة لك انت


الدكتور بستغراب: فور مي ؟


ابراهيم ببتسامة:ايه.. انا ابراهيم .. صديق ولدك راكان


الدكتور بلهفه: راكان ! .. راكان وشلونه وش اخباره ؟ .. دايما اتصل عليه مايرد


ابراهيم ببتسامة: انا جيت معاه لهنا .. وهو يبغى ويزورك ويعتذر منك .


التفتت للباب وشفت ظل تحته وعرفت ان راكان واقف ورا الباب .. قلت اناديه: راكان .. ادخل


دخل راكان وهو مرتبك ومنزل راسه: السلام عليكم


الدكتور +ابراهيم: وعليكم السلام


رفع راكان راسه وهو مبتسم وركض لابوه وسلم عليه وضمه بقوة وهو فرحان .. ابتسمت وانا اناظرهم ماشالله واضح انهم يحبون بعض وقريبين لبعض مره .. الله لا يغير عليهم


قمت وطلعت من الغرفة عشان يتكلمون مع بعض وياخذون راحتهم .. قعدت عند الباب انتظرهم يخلصون وانا مستانس وفرحان لراكان .. بعد نص ساعة طلع راكان وركض لي وهو فرحان: ابراهييييم .. ابوي وافق وقال برجع معاكم للسعودية على طووول .. ونااااسسه خلاص بنقعد اسبوووع هنا


قلت وانا فرحان له: والله ؟ حلوو انه وافق على طول


راكان ببتسامة: ايه وتراني قلت لابوي انك انت اللي قلتلي اجي وازوره واعتذر له .. والحين ادخل ابوي بيسلم عليك ويشكرك


قلت ببتسامة: طيب


ودخلت داخل وجا ابو راكان وشكرني وضمني بقوة وهو مبتسم و يقول اعتبرني ابوك مادري ليه شكل راكان قاله بسالفتي .. المهم اني كنت فرحان مرره ومستانس وحبيت ابو راكان كثير مع اني كنت احس انه قاسي لانه ترك عياله وراح بس طلع طيب وحبيب


بعد ساعة رجعنا انا وراكان للفندق وحنا مستانسين وراكان نام على طول .. اما انا جلست اقرا كتاب الانجليزي واحفظ شوي لين نمت .. وكان اجمل يوم عشته بحياتي .....

@@@@@@@@@@@@@@@@@@@@@@@@@@

اليوم التالي

(ابراهيم)


قمت الصبح بدري قبل راكان .. نزلت تحت لمقهى الفندق وطلبت لي كابتشينو وجلست اشرب وانا اتأمل الناس كانت مدينة اوتاوا مليانه حياة واغلب الوقت تلقى ناس ماشين رايحين جايين على رجولهم .. وقليل من يركب سيارات


قررت اني اطلع اتمشى بالجو الحلو .. رجعت للفندق لقيت راكان للحين نايم قلت وانا اهزه واحاول اصحيه: راكاااان قم يللله


راكان وهو نايم: همممم


ابراهيم: راكاان حنا جايين ننام ؟ قم انا ابي نطلع ونتمشى ونستانس مو نقعد بالفندق


راكان وهو يسحب اللحاف ويرجع ينام: رح تمشى بروحك .. انا بنام


ابراهيم: وهذا اللي بسويه


قمت اخذت جاكيتي واخذت معي فلوس وكتاب الانجليزي وطلعت برا الفندق .. طلعت في الشارع وانا اتمشى واشوف المحلات واتفرج


شفت محل يبيع هدايا واشياء حلوة دخلت اتفرج ابي اشتري أي شي ذكرى لهالسفرة الحلوة .. قمت اتفرج بالاشياء لقيت مجسم صغير على شكل طيارة كنديه .. قلت هذا ينفع ذكرى حلوة واخذته مع اشياء ثانيه بسيطه ورحت احاسب


عطيته الفلوس وانتظرته يرجع لي الباقي .. شفت صندوق جنب المحاسب قلت وانا أأشر عليه: هل هذا صندوق للتبرعات؟


قال الكاشير وكان شايب بس شكله طيب: نعم .. هل تريد ان تتبرع بمبلغ مالي ؟


قلت ببتسامة: حسنا لا مانع لدي "وحطيت 10 دولارات في الصندوق"


الكاشير جلس يناظرني ببتسامة وهو معجب بي: قود جوب مان .. احسنت عمل رائع


ابتسمت له وعطاني الفلوس وتوني بطلع قال الكاشير: انتظر سأعطيك هديه


التفتت له وانا مبتسم .. قام أشر على شجرة كريسماس صغيرة على الطاولة وقال ببتسامة: اترى هذه ؟ .. هيا خذ منها شيئا


ناظرته بحيرة ثم ناظرت الشجرة وانا محتار مادري وش آخذ .. قال الكاشير: هل اساعدك؟


قلت ببتسامة: يس


قام اخذ من الشجرة قلب لونه ابيض وعليه اجنحه: هذه هديه رائعة "وفتح القلب" انظر هنا سأكتب اسمك واسم حبيبك ليكون تذكاراً رائعا


قلت بفرح: جميل


الكاشير: نعم انه جميل جدا .. كما انه سيكون هديه رائعة "واخذ من الشجرة قلب ثاني " سأعطيك منه اثنان واحد لك وواحد لمحبوبك .. "واخذ قلم بينقش على القلب" هيا قلي ما أسمك ؟


قلت ببتسامة: هل يمكنني ان اكتب اسم صديقي ؟


الكاشير ببتسامة: اوفكورس .. سيكون شيئا رائعا


فرحت بعطيها هديه لراكان.. اخذت قلم وكتبت اسمي واسم راكان وعطيته وقام ينقش على القلبين .. بعد ما خلص عطاني اياهم ببتسامة: خذ واعط لصديقك واحد واحتفظ بواحد .. طالما يكون لكل واحد منكم هذا الشيء ستبقون اصدقاء إلى الأبد


اخذت القلوب وانا فرحان بتكون ذكرى حلوة مره .. قلت له: ثانكيو .. انا ذاهب الآن


الكاشير ببتسامة: ميري كريسماس .. اتمنى لك احتفالا رائعا


ابراهيم: شكرا لك ولكننا مسلمون لا نحتفل بهذه الأعياد


الكاشير ببتسامة: اوه هذا جيد .. اذا إلى اللقاء


ودعته وانا فرحان بالهديه وبعطيها لراكان اكيد بيفرح مره .. بتكون ذكرى حلوة لي انا وراكان .. وطلعت من المحل وانا مبسووط

@@@@@@@@@@@@@@@@@@@@@@@@@@

بنفس اليوم الساعة 4 عصراً

(ابراهيم)


كنا جالسين في جبال اوتاوا الثلجيه .. وراكان يتزلج وهو مستانس وانا جالس فوق اصوره بالكاميرا


راكان وهو يصارخ لي من بعيد: تعااال تزلج معي


قلت بصوت عالي: مااقدر .. نسيت ان رجلي مجروحه


راكان ببتسامة: طيب اسمع انا بنط من الجبل وانت صورني هاه


قلت بضحكه: ووش بتفيدك الصورة لو طحت وتكسرت ؟


ضحك راكان ومشى متوجه لي ورمى علي كورة ثلج وصقعت بالكاميرا بقوة


قلت وانا انظف الكاميرا: مالت عليك يالدب بغيت تخرب الكاميرا


راكان اخذ كورة ثانيه بيده ورماها علي وصقعت بوجهي قلت بعصبيه: انا اوريك يالحماااار


وقمت اخذت كومة ثلج ورميت عليه وجلسنا نرمي على بعض وكل واحد متخبي ورا شجرة ويرمي على الثاني وينحاش وانا ميت ضحك


لعبنا بالثلج وركضنا وضحكنا ليين قربت تغرب الشمس جيت انا تسلقت فووق الجبل وجلست فوق بالقمة جا راكان جلس جنبي وهو ينفخ بيده من البرد


قلت ببتسامة وانا اوجه الكاميرا عليه: راكان وش امنية حياتك ؟


راكان ببتسامة: امنية حياتي اننا نعيش طول العمر مع بعض


ابراهيم ببتسامة: مثلي .. لحظة بعطيك شي


دخلت يدي بجيبي وطلعت القلبين وعطيت راكان واحد واخذت واحد .. استغرب راكان قلتله افتح القلب فتحه لقى اسمي واسمه مكتوب بالانجليزي وابتسم على طول


ابراهيم ببتسامة: هذا راح يكون تذكار لصداقتنا .. ولهذا اليوم الحلو


راكان ببتسامة: مشكور ابراهيم


والتفت ناحية السماء وقال: تصدق ابراهيم .. توقعت ان منظر الغروب في الصحراء منظر جميل .. لكن طلع الغروب على الثلج احلــى منظر


ابراهيم ببتسامة: حلو لاننا عشنا مع بعض .. وتخلصنا من كل الهموم ♥

@@@@@@@@@@@@@@@@@@@@@@@@@@
نهاية البارت

قراءة ممتعة


بسم الله الرحمن الرحيم

الجزء الثالث والعشرون

نهـــــاية الأحــــداث ~

(راكان)


بعد اسبوع .. رجعنا من كندا لأرض الوطن .. ورجع معنا ابوي اللي قرر يتشارك بإدارة العيادة مع زميله .. وقرر يستقر في الرياض للأبد بعد ما حس بغلطته وتقصيره بحقوق اهله .. وصارت العيادة بإدارة زميله اللي عايش في كندا .. اما الاجهزة الطبيه وكل احتياجات العيادة يجيبهم ابوي ويرسلهم لكندا بنفسه .. والارباح يتقاسمها ابوي مع زميله الكندي ..


وبكذا صار ابوي يعيش في الرياض مع اهله بدون ما يهملهم ويقصر بحقهم بشي .. وبنفس الوقت يهتم بعيادته ويجني منها الارباح


اما انا وبرهوم .. في السيارة:


ابراهيم: الحين ماتقولي وين رايحين ؟ .. وليش قلتلي اجيب الملف حقي ؟


راكان: اصبر ياخي .. انا قلت لابوي ابغى وظيفة مناسبة وراتبها حلو لابراهيم ونشبت بحلقه لين طفش وكلم صديق له عايش هنا في الدمام وعنده شركة وقال له بيجيك راكان ومعه واحد خله يتوظف عندكم ووافق


ابراهيم بفرحة: قل قســـــــــــــم !!!!!


راكان ببتسامة: قسم بالله ههههههه


فرح ابراهيم كثير بس فجأه كأنه تذكر شي واختفت فرحته وقال باحباط: بس لحظة انا مامعي الا شهادة ثانوي ونسبتي زفت وما معي خبرة ولا شي ما اتوقع بيوظفوني .. وان وظفوني بتوظف يا سكرتير ولا مراسل


راكان ببتسامة: لا ماعليك بتتوظف وظيفة حلوة وعلى مكتب وبراتب حلو بعد .. كل شي يمشي بالواسطة ياحبيبي


ابراهيم: بس ياخي مو حرام اني مامعاي الا ثانوي وبدون خبرات ولا شي واخذ الوظيفة بالراحة بس بسبب الواسطة .. وغيري معهم شهادات جامعة وما يتوظفون .. بالله مو حرام؟


راكان بهدوء: لا مب حرام .. انت محتاج للوظيفة اكثر من غيرك .. على الاقل غيرك عندهم اهل ممكن يصرفون عليهم اما انت لا .. انت بحاجة للوظيفة اكثر منهم


ناظر ابراهيم قدامه وهو يفكر بكلامي .. قال بهمس: صادق


بعد 10 دقايق وصلنا للشركة .. وقفت السيارة بمواقف الشركة وطفيت السيارة بدون ما انزل .. قلت لابراهيم: عطني ملفك


ابراهيم وهو يمدلي الملف: سم


اخذت الملف ونزلت ونزل ابراهيم معي .. دخلنا للشركة وتوجهنا لمكتب المدير على طول .. طقيت الباب وسمعت صوت: تفضل


دخلت انا بوثوق وابراهيم وراي متردد .. قلت : السلام عليكم


المدير اللي كان يعرفني قال بترحيب: يا هلاااا والله براكان تفضل حياك


جلست على الكرسي ببتسامة وحطيت رجل على رجل .. وجلس ابراهيم بالكرسي اللي قبالي وهو متردد وخايف ومعاه ملفه كأنه طالب جديد بيسجل في المدرسة .. شكله مضحك


قلت بثقه: انت تعرف يا استاذ عبدالله انا ليش جايك


المدير ببتسامة: ايه قلت تبغى وظيفة .. على هالخشم ابشر بالوظيفة اللي تناسبك


قلت ببتسامة: بس مو انا اللي بتوظف .. اللي بيتوظف صديقي ابراهيم "واشرت على ابراهيم اللي مبتسم ابتسامة شاحبه على غير عادته"


المدير ببتسامة: انشالله ابشر يا أخ ابراهيم .. الاسم الكريم وكم عمرك ؟


ابراهيم: ابراهيم احمد فهد الفهد .. وعمري 21 سنة طال عمرك


المدير ببتسامة: العمر كله .. عطني ملفك


عطيت ملف ابراهيم اللي كان معي للمدير .. فتحه وجلس يقراه شوي


المدير وهو يسأل ابراهيم: ما معاك شهادة كمبيوتر ؟


ابراهيم: لا


المدير وهو يناظر الملف: همم .. وما معاك خبرة ولا دورات ولا شي ؟


هز ابراهيم راسه بلا .. وناظرني باحباط وهو خايف ان المدير ما يقبل يوظفه .. ابتسمت له اطمنه وانا واثق


قرا المدير ملف ابراهيم شوي .. بعد شوي قال وهو يحط الملف ع الطاولة: انا آسف .. الاخ ابراهيم غير مؤهل للوظيفة


ناظرني ابراهيم بحزن واحباط .. قلت للمدير: ليش يا استاذ عبدالله ؟


المدير: مثل ما انت عارف ابراهيم مامعاه الا شهادة ثانوي وما معاه خبرات و لا شي يأهله للوظيفة


راكان: صحيح هو ما معاه خبرات .. بس تراه ماشالله عليه ذكي ومخه نظيف .. وتراه امين وراح تلقاه مواظب على الشغل بانتظام .. ما راح يخيب ظنك ابد


التفتت لابراهيم لقيته يطالعني ببتسامة امتنان .. رجعت ناظرت المدير وقلت: شرايك تجربه اسبوع تشوف اذا هو قادر على الوظيفة ولا لا؟ .. ومثل ماقلتلك هو ذكي مره .. وراح تعجبك دقته واهتمامه وحبه للعمل


المدير: خلاص انا ماعندي أي مانع .. راح اعتبر الاسبوع هذا تجربة .. واذا اعجبني شغله راح اخليه يتوظف من الاسبوع الجاي


فرح ابراهيم وناظرني والابتسامة شاقة وجهه .. قلت للمدير: ومتى بيبدأ بالشغل ؟


المدير: يقدر يبدأ من بكرا اذا بغى .. "والتفت لابراهيم" وطبعا مثل ما قلتلك يا اخ ابراهيم راح اعتبر الاسبوع هذا تجربة .. واذا اعجبني شغلك واهتمامك في العمل اعتبرك موظف من الاسبوع الجاي


قمت وقلت ببتسامة وانا اصافح المدير: مشكور يعطيك الف عافية


المدير ببتسامة: الله يعافيك .. بالتوفيق


وصافحه ابراهيم وشكره .. وطلعنا من الشركة على طول

@@@@@@@@@@@@@@@@@@@@@@@@@@

(ابراهيم)


فرحاان يا ناس فرحاااااااان .. اخيرا بتوظف واكون مستقبلي .. اخيرا بتوظف ويصير عندي راتب وفلوس واصرف على نفسي بدون ما احتاج لأحـد .. اخيرا بتوظف حالي حال الناس واعز نفسي


الحين اقدر اشتري لي سيارة .. وبيت .. واتزوج .. واجيب عيال واصرف عليهم وما اقصر عليهم بشي وما اخليهم يحتاجون لأحد .. الحين خلاص ما راح احس بالنقص ولا راح احس اني اقل من غيري .. بتوظف ويصير عندي راتب واعز نفسي واشتري كل اللي ابغاه


رحت لراكان وضميته بأقوى ماعندي وقلت بفرحه: مشكووور راكان والله حليت أزمه ومعاناة .. انت فتحت باب رزق لي .. خففت من همومي وواسيتني .. ساعدتني ووقفت معاي .. والحين خليتني اعيش براحة وسعادة معك .. وخليتني اتوظف وما احس اني اقل عن الناس .. انت يا راكان سويت لي بسنة وحده اللي ما سواه ابوي لي ب 16 سنة من اول ما توفت امي .. يعطيك الف عافية والله ان الشكر ما يوفيك حقك .. مشكور ياخوي الغالي .. الله يقدرني واردلك الجميل


ابتسم راكان وحط يده على ظهري وهمس بأذني: انت تستاهل كل هذا .. ابراهيم ماله داعي ترد لي الجميل .. انا وياك اصدقاء ومابيننا شي نرده لبعض


مديت يدي وانا مبتسم وضربت صدره بخفه: أي قلب يحمل كل هالطيبة ؟


قال راكان وهو حاط يده على صدره ويضحك: تسأل عن طيبتي وما سألت نفسك من وين لك كل هالصبر والتحمل ؟


قلت ببتسامة: منك انت .. انت اللي خليتني اصبر واتحمل .. ولا بدونك كان متت من الهم


قال راكان ببتسامة: اجل حتى انا .. طيبتي منك .. انت اللي خليتني اصير طيب وحنون .. "بضحكه" شفت شلون احنا قلوبنا على بعض ؟


ابتسمت بحب لهالمخلوق .. وحطيت يدي حول رقبته ومشينا مع بعض بسعادة وروح أخويه

@@@@@@@@@@@@@@@@@@@@@@@@@@


مر اسبوع .. وانقبلت في الوظيفة وتوظفت .. طول الفترة اللي راحت كان راكان يساعدني بخصوص الوظيفة ويحرصني اني اهتم اكثر .. وكل ما استصعبت شي سألت راكان ويجاوبني


كان شغلي كله على الكمبيوتر .. اسجل اسماء الموظفين وادخل البيانات .. واطبع السجلات والاوراق وهكذا .. كانت شغلة بسيطه وتعلمتها بسهولة .. وما احتجت خبرات ولا شي


وقالي المدير راتبي 5 آلاف .. وقالي بعد كم سنة واذا اجتهدت في الشغل اكثر بتحصل على ترقية ويصير راتبك 10 آلاف .. فرحت كثير واجتهدت بالشغل اكثر .. وحاولت اني ما اغيب ولا اتأخر واواظب على الشغل بانتظام


ومرت الأيام والأيام .. ورجع راكان يكمل دراسته .. وانا انشغلت بوظيفتي .. وصرت اروح الساعة 7 وارجع 1 الظهر .. ونتغدى انا وراكان ونجلس مع بعض واسولف له عن الوظيفة وعن الموظفين اللي صاروا زملائي وكذا


مر شهر .. واستلمت اول راتب لي .. كانت فرحتي لا توصف وقتها بالراتب اللي ما كان قليل .. وقدرت اشتري فيه كل اللي احتاجه من ملابس واغراض وكل شي .. وقررت اوفر من راتبي شوي عشان اشتري لي سيارة


طول هالفترة اللي مرت ورغم اني توظفت .. الا اني ماتركت شغلي بالاستراحة .. انظف وارتب واسقي الزرع واعطي الخيول اكلهم واهتم فيهم .. واحيانا يساعدني راكان ببعض الاعمال


اخيراً .. عشنا مع بعض بحرية وسعادة .. وتحققت امنيتي .. واقتربت نهاية قصتنا انا ابراهيم الفقير .. اليتيم .. المظلوم أي لقب تحسونه مناسب .. وراكان الوفي ♥

@@@@@@@@@@@@@@@@@@@@@@@@@@

بعـــــد مـــــرور 5 سنـــــــــوات

(ابراهيم)


كبرنا وتغيرنا .. وصارت اعمارنا 26 سنة


انا كبرت وتغيرت .. وسمنت وصرت أحلى بكثير .. ما عاد انا ابراهيم المظلوم الحزين اللي دايما يبكي ويحس بهم وألم ويحس بنقص وانه اقل من غيره .. وما عاد انا ابراهيم الفقير المحتاج


صرت ابراهيم السعيد الضحوك اللي ابتسامته البشوشه ما تفارقه ابد .. واللي مايحس بالنقص وما يحس ان عنده هموم تكبره عن عمره الحقيقي .. وصرت ابراهيم الغني اللي معاه فلوس تعزه وماتخليه محتاج لأحد


واشتريت لي سيارة كشخة .. وكونت نفسي ومستقبلي .. وصار مابقى لي شي إلا الزواج وتكوين اسرة وبيت ..


يعني تغيرت حياتي 180 درجة للأحسن .. بعد ماتخلصت من ابوي الظالم وتحققت امنيتي بالعيش مع راكان بحرية


صرت اتخيل لو ان راكان ماشافني ذيك المرة بنص الليل وعند المسجد .. او لو اني كنت قاعد بشكل عادي وماكنت متكوم على نفسي بشكل غريب .. او لو ان ابوي ماطردني ذيك الليلة وماتعرفت على راكان .. كيف كنت بعيش وقتها ؟


سبحان الله .. رب ضرة نافعة .. ابوي طردني من البيت وانقهرت وبكيت بس ما كنت ادري اني بتعرف على راكان صديق الروح .. اللي بينتشلني من حياة الظلم والقهر مع ابوي الى حياة السعادة والراحة معه


مرت 6 سنوات على صداقتنا انا وراكان .. عشت معاه مثل أخ وأخوه .. و ولا مرة تذمر مني او جلس يمن بتفضله علي.. وولا مرة زعلني بشي .. صارت حياتي معه سعادة وفرح وما يكدر خواطرنا شي


توظفت وصار راتبي 10 آلاف .. بسبب اني كنت متقن للشغل وما غبت ولا تأخرت ولا يوم .. وبسبب المدير اللي كان يحبني ويعزني كثير


ورغم هذا كله ما تركت شغلي في الاستراحة .. كل يوم انظف وارتب واسنع كل شي


اما راكان .. ابوه استقر في الرياض خلاص وماعاد رجع لكندا ابد .. وماصار راكان يقلق على اهله دام ابوه موجود


وما تغير فيه شي كثير .. رجع كمل دراسته ومازال يدرس إلى الآن .. وباقي له سنة كامله على التخرج


وانا صرت افكر بالزواج .. ابي اتزوج واكون اسرة واجيب عيال واربيهم واعزهم واخليهم يعيشون احلى حياة .. وما راح اخليهم يتشردون بالشوارع .. ولا راح احبسهم في الملحق واحرمهم من الاكل .. ولا راح اضربهم في الملحق بقسوة .. ماني مخليهم يعيشون مثل ما عاش ابوهم


راح احن عليهم واحبهم وما راح اقسي عليهم ولو مرة .. وماراح اكرر غلطة ابوي لو ايش ما صار


ايه صح ابوي تذكرته .. طول هالفترة مازرته ابد .. ولا ادري وش صار عليه ولا ابي اعرف .. دام انه عذبني كل هالعذاب ورماني بالصخر لا يتوقع اني برميه بالورود .. ولا يتوقع اني بحن عليه وازوره دام قسى قلبه علي وخلاه اقسى من الحجر


المهم .. مرت الأيام بشكل عادي وما فيه شي جديد .. اعتمدت على نفسي كثير بهالفترة وما خليت راكان يعطيني فلوس ولا يصرف علي .. وحاولت ارد له شوي من اللي عطاني اياه لانه سنه كامله كان يصرف علي وينفق علي كل ما احتاجه .. وطبعا كالعادة عيا ورفض رفض تام وهددني لو فتحت السالفة مرة ثانية بيزعل وماراح يكلمني ابد


ماشالله عليه عزيز نفس وما يرضى ياخذ من احد .. وبنفس الوقت كريم ويده مبسوطه .. حتى قبل لا اتوظف كنت افتح بوكي احيانا القى فيه 500 او الفين او 3 الاف مادري من وين جت .. والمشكلة ان راكان ينكر ويجحد ويقول موب انا .. مع اني ادري انه هو بس كل هذا عشان يخلصني من الاحراج وهو يعطيني بيدي وما يحسسني انه متفضل علي


بحياتي ماقد قابلت انسان بطيبته واخلاقه .. حتى قبل لا اتوظف كنت اذا احتجت فلوس اقوله وانا منحرج ويرد علي بابتسامته اللي تجيب العافية ويقول (كم مره قلتلك لا تستحي مني انا اخوك) ويحط بجيبي الف ريال ..


واذا مرضت يقلق علي ويخاف وينام جنبي عشان يتطمن علي .. كل هذا نقطه من بحر من معاملته الحسنة لي


ويقول بزوجك بنفسي بعد .. واذا تبيني اخلي امي تخطب لك بعد ماعندي مانع .. اعتبر امي امك وابوي ابوك .. وكانت ام راكان دايم تسلم علي وتسأل عن اخباري طبعا من ورا حجاب .. وتقولي اذا محتاج شي اعتبرني مثل امك .. ونفس الشي ابو راكان كان يعتبرني ولده وهو اللي خلاني اتوظف .. طبعا كلهم تعاطفوا علي من بعد ما سمعوا سالفتي من راكان


صحيح الله حرمني من الاب والام والاخوان .. بس عوضني بهالعايلة الحنونه والكريمة


على طاري عايلة راكان .. صار لي كم موقف من قبل شهر ومازلت افكر فيهم إلى الآن


(((((((()))))))

في يوم من الأيام .. وقبل شهر تحديدا كانوا اهل راكان جايين للاستراحة زيارة له .. تعرفت على اخوانه كلهم .. وتعرفت على شخص ثاني بعد


كنت جالس في الاسطبل كعادتي كل ما يجون اهل راكان .. قاعد اغسل الخيول واعطيهم الأكل والهي نفسي


وفجأه سمعت صوت احد ينادي: راكاااان .. راكاااااااااااااااااان وينك


ودخلت علي في الاسطبل .. ايه هذي كانت اخت راكان ربى .. بقولكم شلون عرفت اسمها بعدين


المهم .. ان ربى اول ماشافتني انصدمت ولان ما كان عليها عباية .. وظلينا نناظر ببعض لثواني وفجأه صرخــت ربى: الحقوووووووني حراااااااااااااااامي


وطلعت من الاسطبل ركض وهي خايفة .. حمدت ربي على نعمة العقل يعني بالله فيه حرامي قاعد بالاسطبل ويغسل الخيول ؟ .. هذا فاعل خير مو حرامي .. وطنشت الموضوع وكملت شغلي وكأنه ماصار شي

(((((((()))))))


هذا الموقف مر علي مرور الكرام .. لكن بعد كم يوم حصل موقف ثاني


(((((((()))))))

كنت جالس في الصالة وجوال راكان يرن .. وراكان بدورة المياه والجوال ازعجني وهو يرن


رفعت الجوال بشوف مين المتصل قلت يمكن انها ام راكان برد عليها واقول راكان في الحمام .. لكن كان مكتوب اسم (ربى) استغربت وحطيت الجوال على جنب


لكن الجوال استمر يرن ويرن .. رفعته ورديت وانا ساكت


ربى بفرحه: الووو .. ركووني اخوي الغالي فاااتك توقع من شفت امس بالسوق ؟


ابراهيم باحراج: آآآ احم انا ابراهيم صديق راكان .. آمري بغيتي شي ضروري؟ ترا راكان في الحمام


سكتت ربى وما قالت شي الظاهر من الصدمة .. استمرت ساكتة لثواني تستوعب الصدمة بعدها قفلت الجوال بوجهي على طوووول


ابتسمت على طول وانا اتذكر شكلها .. طلع اسمها ربى يا زييييييينهاااااا


فتحت الجوال مره ثانيه .. وبحركه غبيه ووصخه وقليلة ادب بعد ما وسوس لي الشيطان وافقدني صوابي دورت على اسم ربى بقائمة الاسماء وسجلت رقمها بجوالي على طول وانا مبتسم وفرحان..


بعد شوي سمعت صوت راكان يطلع من الحمام حطيت الجوال على الطاولة بسرعة وقعدت على الكنبة وكأني ما سويت شي


طلع راكان وجلس جنبي قلتله: ترا جوالك كان يدق من زمان وسكر


راكان بستغراب: مين ؟


قلت اسوي نفسي بريء : ممم مادري شفت الشاشة مكتوب ربى .. وماحبيت ارد "صدق اني خبيث"


اخذ راكان الجوال ودق على ربى فجأه سمعت صرخه بالجوال: ابعـــد عني يا قلـــــيل الحـيــــــــــااااااا


واخترش راكان وانصدم .. متت ضحك عليه هذي اكيد ربى تحسبني انا اللي داق عليها من جوال راكان .. ههههههههههههههههه


قال راكان بصوت واطي:وش فيييك ي خبله انا راكان قصري صوتك فضحتينا


وراح يكلم بعيد عني .. كنت واثق انها مراح تعلم راكان بالسالفة وتفضحني .. لانها بتفضح نفسها بعد ومن شخصيتها عرفت انه خوافه وحياوية كثيير

(((((((()))))))


مرت الأيام على هذي السالفة .. وبكل صدق انا ماكلمتها بعد هذي السالفة ولا مرة .. صحيح ان رقمها عندي بس ما تجرأت ادق عليها ولا مرة ..


بصراحة حسيت اني نذل وخاين ووقح بقوه .. يعني راكان صديقي اللي ساعدني ووقف معاي كثير بدال ما ارد له الجميل اقعد اخونه من وراه واسجل رقم اخته عندي !!


كم من مرة افكر فيها بس اتعوذ من ابليس واتذكر راكان صديقي واطرد هالافكار من بالي على طول .. لكن بسرعة ارجع افكر فيها مره ثانيه .. ما اخبي عنكم كل هالفترة كنت افكر فيها وكل شوي اطلع جوالي واناظر رقمها وابتسم


اتخيل شكلها وصورتها في بالي يوم قابلتها في الاسطبل .. كانت حلوة وتشبه راكان كثير .. حنطيه بس تميل للبياض اكثر وشعرها بني طويل ونحيفه ومملوحه وتهبل .. كانت جميييله مرره وو .. و حبــيـتهــآآآ


أي نعم انــــــا احــــــــــــــــــــــــــــــــــــب ربــــــــــــــــى


احبها وكل يوم افكر فيها من شهر كامل .. واتخيل شكلها قدامي .. صح ان كل المواقف اللي صارت بيننا كانت غبيه وتضحك بس حلوة.. وصرت احب الاسطبل ودايما اروح له .. حتى الحين انا قاعد فيه ومتسند على الجدار .. صرت احب هالمكان كثير لانه هو المكان اللي قابلت فيه حبيبتي ربــى


قلت بهمس وانا اضحك: حبيبتي ربـى !! .. والله وصرت خروف يا ابراهيم


رفعت راسي منصدم من نفسي .. اوف وش هذي الوقاحه .. معقولة اخون صديق عمري راكان والعب من وراه !! .. معقولة بعد كل اللي سواه لي اجازيه بالخيانة ؟!!


بس انا والله قصدي شريف .. انا احبها بصدق .. انا ابي اتزوجها على سنة الله ورسولة ومو قصدي العب ابد


بس شلوون ؟ .. اخاف اخطبها وما توافق .. واتفشل ويجيني احباط .. هي صدق اعجبتني بس مو شرط اني اعجبتها .. يمكن ما حبتني وما ارتاحت لشكلي .. اووه بالطقاق اصلا الحب بعد الزواج .. وانا بخطبها وانشالله توافق


طيب واذا ما وافقت ؟!! .. افف جاني احباط مره ثانيه .. خلاص بكرا بكلم راكان بالموضوع .. الحين الساعه 1 الليل والوقت متأخر .. بكرا بكلمه انشالله


طلعت جوالي من جيبي وناظرت رقمها اللي مسجله باسم (الغلا كله) .. صدق اني مجنون لو شافه راكان وعرف الرقم باطيح من عينه .. اصلا يمكن يطردني من استراحته على طول .. ذيك الساعة بقدر ابرر موقفي واقول وسوسة شيطان ؟



خلاص بقفل جوالي برقم سري عشان مايشوفه راكان .. بس ما ابي احذف الرقم


طالعت الرقم مرة ثانية .. ادق عليها ولا لا؟ .. ودي ادق واسألها بتوافق اذا خطبتها ولا لا .. بس احس فشله يعني اقولها توافقين علي وتتزوجيني ؟ .. يووه اكيد بتنحرج وتتفشل


خلاص بدق عليها .. بس مو الوقت متأخر ؟ .. لا انشالله تكون ما نامت .. بدق عليها وبس بقولها لو خطبتك بتوافقين ولا لا ؟؟ وبعد ما اخذ الاجابة بسكر على طول


اخذت نفس عمييق .. وضغطت على الرقم وانا مغمض .. سمعت الجوال يرن طووط طوووط .. سكرته على طول وانا متردد


ودقيت مره ثانيه .. 9 رنات ماردت .. سكرت ودقيت مره ثالثه .. ونفس الشي ماردت .. شكلها مو من عادتها ترد على ارقام غريبه .. دقيت مره رابعه ونفس الشي ماردت


اففف احباط .. دقيت مره خامسة واخيرة .. اذا ماردت خلاص مب لازم .. رنه رنتين ثلاث بعد شوي ردت ربى بصوتها الناعم وبهدوء: الوووو ؟


اخترشت وارتبكت وسكرته على طول بوجهها .. بعد شوي استوعبت اووف وش سويت انا صدق غبي .. يوم ردت بآخر شي جيت و سكرت بوجهها ! .. اووف صدق ماعندي اسلوب .. لا تلوموني اخوكم اول مره بحياته يكلم بنت


انا الجنس الناعم ماله أي وجود بحياتي .. لا ام ولا اخوات ولا خالات ولا عمات .. عندي عمات بس ما اشوفهم وهم اصلا كبار انا اقصد بنات بعمر الشباب مو عجايز


عشان كذا اول ما اشوف او اسمع صوت بنت ارتبك على طول .. وتضيع كل علومي


دقيت مره ثانيه وانا منحرج ومتأكد 100% انها ماراح ترد علي .. اجل لي ساعة ادق عليها ويوم ردت آخر شي سكرت التلفون بوجهها !!


رنه رنتين ثلاث .. لين ردت ربى وشكلها تضحك من صوتها: تستهبل ياللي داق ؟


ابتسمت على صوتها وقلت بعد ماجاتني جرأه غريبه: ليش وش سويت ؟


ربى وشكلها انصدمت من صوتي لاني رجال: مـ ممـ ميــــن ؟


قلت بهمس: ربى


ربى بستغرااب: مين معاي ؟


ابراهيم: انتي ربى ؟ > لا صليحه


ربى: ايه انا ربى .. مين انت ؟


عدلت جلستي وقلت بهدوء: ربى ابغاك تسمعيني للأخير وتكفين لا تسكرين الجوال


ربى بستغراب: طيب مين انت ؟


ابراهيم: انا ابراهيم صديق راكان .. "قلت بسرعة" اسمعيني اول شي قبل لا تسكرين


ربى بعصبيه: وش تبي ياقليل الحيا تراني مو راعية هالحركات


قلت ببتسامة وهدوء: انا ادري انك مو راعية هالحركات .. ربى اسمعيني آآ ممم انا ادري اني غلطان اني كلمتك وتجرأت شوي وقبل كذا صارت لنا عدة مواقف مع بعض .. وتراني شفتك بالاسطبل ذيك المره تذكرتيني ؟ .. كل هذي اغلاط وكلها صارت غصب عني عشان كذا انا ابي اصحح غلطتي .. "سكتت شوي ثم قلت" ربى انا ابيك لي


ربى سكتت وما عاد سمعت لها حس .. وشكلها مرتبكه ومنحرجه .. قلت ببتسامة: ربى انا احـبـــــــــك احبك وابيك على سنة الله ورسولة .. ومن بكرا بخطبك من اخوك راكان .. بس انا حبيت اعطيك خبر .. فكري زين واستخيري .. وتراني شاريك واحبك ابيك بالحلال


ربى ساكته وسمعتها تبلع ريقها شكلها مرتبكه بقووه .. قلت ببتسامة: ها ربى شرايك .. والله مو قصدي العب وانا ابيك بالحلال .. وبكرا تراني بخطبك .. موافقه ؟


ربى بهمس: انا بسكر الحين


ابراهيم ببتسامة: براحتك .. بس فكري عدل ولا تستعجلين .. "بهمس" الله يجمعني بك بالحلال .. مع السلامة ربى


وسكرت الجوال .. قمت وانا مبتسم واضحك فرحااان .. الله بس لو اخطبها وتصير زوجتي .. هذا الشي بيقربني لرااكان اكثر وبصير واحد من العائلة .. بصير نسيب راكان الغالي وناااااااسسه


طلعت من الاسطبل وانا فرحاااااان .. بكرا بكلم راكان بموضوع الخطبة على طووول .. يووه ما اقدر اصبر لبكراا .. يارب يجي بكرا بسرعة واخطب ربى وتوافق واتزوجها يااااارب

@@@@@@@@@@@@@@@@@@@@@@@@@@

نروح نشوف ربى اللي جالسة على السرير تفكر


ربى في نفسها: بكرا بنخطب !!! ماني مصدقة ابـــد .. شلون ماني مستوعبه اللي صار قبل شوي .. هذا ابراهيم صديق راكان كلمني وقال احبك وابي اخطبك !! .. هو نفسه اللي رد علي من جوال راكان ذاك اليوم .. وهو نفسه اللي شفته في الاسطبل وحسبته حرامي ..


حمرت خدودها بحيا وقالت بصوت واطي: مملوووووح .. وشكله رومنسي وطيوب ويحبني بصدق .. يووه معقولة بيخطبني بكراا !! .. يعني بكرا بصير خطيبته بهالسرعة ماني مصدقه .. الا اذا ماوفقت


قالت بتفكير: اوافق ولا لا ؟؟ .. شكله حبوب ورومنسي وطيوب .. ويحبني بصدق .. اول ماشفته في الاسطبل كان يغسل الخيول .. شكله يساعد راكان بشغل الاستراحة وشكله ساكن مع راكان ممم يعني راكان يحبه .. بس مادري عن اخلاقه وكذا .. بكرا اذا خطبني اكيد بيقولي راكان عن اخلاقه وصفاته ..


بحيا: بكرا بيصير خطيبي .. وبعدها بمده بصير زوجته .. واااو ماني مصدقه احــبـك ابراهيم


وحضنت مخدتها ونامت باحـــلام ورديـــــــه



في البارت الجاي نشوف اذا بتتم الخطوبة على خير ولا لا ..........

@@@@@@@@@@@@@@@@@@@@@@@@@@

نهاية البارت

قراءة ممتعة



بسم الله الرحمن الرحيم

الجزء الرابع والعشرون { مـــا قبـل الأخـــــير }

نهـــــاية الأحــــداث ~


في اليوم التالي

( ابراهيم )


فتحت عيوني منزعج: وش فيهه ؟


راكان: قوم يله .. عطني ملابسك اللي مو نظيفة بروح المغسلة الحين


قمت من السرير بكسل واشرت على الشماعة اللي معلق فيها ثوبي: خذ هذا الثوب عشان تغسله .. وترا فيه جوالي ومفاتيحي لا تنسى تطلعها .. انا بدخل اتروش


دخلت اتروش .. بعد 10 دقايق طلعت شفت راكان ماسك جوالي ويناظرني بنظرات غريبه


قلت بستغراب: ما رحت للحين ؟


ما رد علي .. دخلت للغرفة الثانيه البس وبعد ماخلصت طلعت شفت راكان بنفس وضعيته ماتحرك .. ماسك جوالي ويهزه على الطاولة ويناظرني بحدة


قلت بستغراب وانا اقرب منه: وش فيك تناظرني كذا ؟


قرب راكان مني وقال بهدوء: ممكن اعرف وش جاب رقم اختي بجوالك ؟


حالتي كأن احد كاب علي مويه مثللللجه .. انصدمت ووقف شعر راسي قلت بخوف: آآ انت مـين قالــ ـ ـ ــك !


راكان مسكني مع بلوزتي ولصقني بالجدار وقرب وجهه من وجهي وهو يزفر بعصبييه و حدّه و يرص ع اسنانه: جاوبني وش جاب رقم اختي بجوالك !


قلت بخوف وارتجاف: آآآ راكان .. صدقني انت فاهم غلـط وووالله فااهم غلط



راكان سحبني عن الجدار وطيحني في الارض بقوه وركب فوقي بصراااخ: وش افهم ؟؟؟؟ وش تبيني افهم اكثر من كذا !! رقم اختي بجوالك لا ومسميها الغلا كله يااااككككلب


وسحب شعري بقوه وصقع راسي بالارض وكرر هالشي اكثر من مره وهو يصارخ علي: تكلم قولي وش صار بينكم ؟؟!! .. وش سويت معها يالكلب يالخاين اكيد طايحين بعلاقة حب الله يلعنك ويلعنهااا


قلت بألم: آآه راكان والله انك فاهم غلط .. فكني تكفى وخلني افهمك السالفة .. "بألم" آآآه راكااان قووم عني ما اتحمممل تكفى قوووم


راكان هدوء و حدّه: يالخاين .. يالخسيس يالكلب انا راكان صديقك اللي ساعدتك وعزيتك بعد ماكنت فقير مذلوول .. تجي تجازيني بإنك تكلم اختي وتطعن بظهري من وراااي يا خااااين "وعطاني بقس قوي بعصبية" والله اعلم وش سويت معها بعد الله ياخذك وياخذها .. انا الغبي انا الحماار اللي اصدق واحد مثلك انا الغبي اللي اثق فيك وانت حيه من تحت تبن


ابراهيم بألم: راكاااان تكفى انت فاهم غلط اقسسم بالله فاهم غلط .. قوم عني وخلنا نتفاهم بهدووء اقسم بالله ماسويت شي مع اختك ولا شي والله العظيييم


راكان بعصبيه: كذاااااب .. كذاااااااااب انت كذااب وخاين وحقير ونذل وواطي وما عاد اصدقك ابد .. انا الغبي انا الحمار اللي فتحت لك استراحتي وعزيتك وعطيتك اللي تبيه وساعدتك ووثقت فيك مع انك كذاااب .. آآه ياليتني كنت اعرف حقيقتك كان ماساعدتك ولا فتحت لك استراحتي .. بس وش اقول صدق من قال يازارع المعروف في غير اهله .. انت اهل معروف انت !! .. ياليت ابوك ذبحك انت تساهل الموووت


وقام عني وجلس على الارض وهو حزين وقال بهدوء: لييش ! ليش يا ابراهيم انا وش سويت لك ؟! .. هذا جزاي اللي ساعدتك وقفت معاك بحزنك وهمك .. وساعدتك وعطيتك اللي تبيه وسكنتك في استراحتي بدون مقابل .. هذا جزاي ؟! .. تخونني باختي من وراي ؟! .. اختي يا ابراهيم اختي !! .. آآه بس .. كان قلتلي انك تبيها بالحلال كان قلتلك ابشر من عيوني .. بس طلعت لعاب ونذل


تنهدت بحزن .. ياربي وش اسوي الحين .. موقفي ضعيف مره .. ياليتني ما اخذت رقمها ياليتني حذفته امس ياليتني آآه بس والله اني ندماااان .. الله يلعن الشيطاان


ابراهيم بحزن: راكان والله العظييم اني ماسويت مع اختك شي


قاطعني راكان بعصبيه: كذاااب .. مسجل رقمها بجوالك ومسميها الغلا كله وتقول انك ماسويت شي .. للحين تسوي نفسك بريء !!!


قلت بحزن: بس والله انا كنت ابي اتزوجها بالحلال وما كان قصدي العب عليها


راكان بعصبيه: كان قلتلي من قبل .. كان قلتلي انك تبيها بالحلال كان وافقت وزوجتك اياها .. اما الحين تخسي تاخذها .. والله ما ازوجك اياها لو تلحس السماء


وقام وسحبني مع بلوزتي وقومني غصب: قم اطلع من استراحتي .. قم اطلع يالله يالكلب يالخبيث يالخاين .. "بصراخ" قم انقللللعع برااااااااااااااااا


وسحبني مع بلوزتي وانا اصارخ واحاول ادافع عن نفسي وابرر له موقفي لكن مااش موقفي ضعييف مررررررره .. يالييت يرجع الزمن لورا كان ماكلمتك يا ربى ولا حفظت رقمك .. كان ماخسرت ثقة راكان وطحت من عينه


فتح راكان باب الاستراحة ومسكني مع بلوزتي ودفعني بقووه .. طحت على الارض على وجهي بقوووه




@@@@@@@@@@@@@@@@@@@@@@@@@@


من قوة الطيحة فزيت وقمت من النوم بخوف .. تلفتت حولي لقيتني قاعد على السرير بالغرفة وما صار شي ..


حلم !!! .. أي والله طلع حلم .. الحمدلله يارب الحمدلله .. الحمدلله والشكر يارب انه مو حقيقة .. كانت متت من القهر والندم .. الحمدلله انه حلم


من الخوف اخذت جوالي ومسحت رقم ربى على طوول .. ماني ناقص يشوفه راكان ويذبحني .. الحمدلله انه ماشافه


قمت بسرعه وكانت الساعة 10 غسلت وجهي وتروشت .. ورحت للمطبخ شفت راكان ماسك المقلاة ويقلي قال بدون ما يناظرني: هلا هلا ابراهييم .. تعال ساعدني نسوي الفطور


ابتسمت وتنفست برااااحه .. الحمدلله يعني ماشاف الرقم .. وماراح يمنعني من الزواج بـ ربى .. وناااسه بكلمه اليوم بالموضوع على طول


رحت اساعده بالفطور وانا افكر كيف ابتدي الموضوع ! .. محتار مادري من وين ابدأ


خلصنا وحطيناه على طاولة عند المسبح .. كان فيه زي المظلة فوق المسبح عشان تمنع الشمس .. قعدنا على الطاولة وجلس راكان يفطر وانا اناظره


افاتحه بالموضوع ولا لا ؟ .. بس احس الوقت مو مناسب .. بانتظره لين يخلص اكله ثم بكلمه عن الموضوع


جلست اناظر راكان شوي التفت لي وهو مستغرب: وش فيك تناظر ؟


نزلت راسي واكلت شوي عشان مايحس بشي .. بعد ما افطرنا وخلصنا التفتت لراكان وانا محتار مادري من وين ابدا الموضوع ..


ابراهيم: راكان ماعليه اسئلك ؟


راكان ببتسامة: وليش كل هالرسميات؟ اسأل


ابراهيم: انت تحب؟


راكان: لا .. لايكون انت تحب؟


ابراهيم بإحراج: بصراحه .. ايه


راكان: هههههههههههههههههههههههههههههه


ابراهيم: هههههه لا تضحك يالدب


راكان ببتسامة: ومنهي ذي سعيدة الحظ اللي غلاها ماخذ قلبك ومسهر عيونك ؟


ابراهيم: شوف عاد لاتتطنز لا اعطيك كوع الحين اطيحك بالمسبح


راكان: ههههههههههههههههه .. لا صدق وشلون تحب ؟


ابراهيم باستغراب: شلون يعني ؟! .. عادي احب مثل الناس


راكان: انت قد في عمرك سويت شي مثل الناس ؟


ابراهيم بقهر: الله ياخذك والله جاني إحباط خلاص هونت


راكان: هههههه امزح معك والله ههههههه .. طيب قولي منهي سعيدة الحظ؟ يابختها والله


ابراهيم بوناسه واحراج: بصراحة يعني مادري اذا انت بتوافق او لا ؟


راكان باستغراب: ليه؟ وش دخلني انا ؟


ابراهيم: لان اللي احبها وابيها على سنة الله ورسوله .. هي اختك


حالة سكــــــــــــــون وصـمـــــــــــــــــت


راكان بتفكير: اختي ؟! .. أي وحده ؟


ابراهيم: ربى


راكان مسك ذراعي ولفها ورا ظهري وهو يضحك: قولي يالحيوان كيف عرفت اسمها و وين شايفها هاه ؟؟؟؟


ابراهيم: ههههههههه والله العظيم اني لمحتها لمحه بسييييييطه بس


راكان فكني وقال بنص عين: لمحه بسيييطه هاااه ؟!


ابراهيم بجديه: خلاص طيب .. انا ابي اخطبها منك .. اذا موافق يعني


راكان: والله مادري .. اشوف ابوي .. وبالنهاية الشور الاول والاخير لها هي


ابراهيم بثقة: ماعليك اكيد بتوافق


راكان بسخريه: ليش بالله ؟


ابراهيم بغرور: ابد .. شاب يمتلك كل مقومات الوسامة في خشته .. ومطيح نص بنات الشرقية ومدوخ النص الثاني .. ماتوقع ينرفض ابد


راكان بضحكه: مشكلة الثقة الزايده .. يعني واحد شين وكريه وثقيل طينه لا وفوق هذا كله شايف نفسه .. تقلع ياخي


ابراهيم: ههههههههههه احلى منك على الاقل


وسكتنا شوي


ابراهيم بجديه: ها وش قلت ؟ .. راكان صدقني والله بصون اختك وبسوي كل اللي اقدر عليه عشان اسعدها .. والله اني جاد وابيها على سنة الله ورسولة .. وصدقني اذا رفضت عادي انا بحترم رايك .. واوعدك ان هالشي مراح يأثر على صداقتنا


راكان: بصراحة .....


انا على اعصابي: ايه ؟؟؟


راكان بتردد: مادري شاقولك يعني


ابراهيم باحباط: خلاص على راحتك


وقمت عنه .. مسكني مع يدي وجلسني جنبه


راكان ببتسامة: اقعد وش فيك ماكملت كلامي


ابراهيم باحباط: فهمت والله خلاص


راكان: وش اللي فهمته ؟


قلت وانا اخذ نفس: ماتبيني اخذ اختك صح؟ .. بس ماتبي تقول عشان ما تحرجني


راكان: لا والله كنت ابي اقولك ... "وسكت"


ابراهيم بحيرة: ايه ؟ .. وش تبي تقول ؟؟؟


راكان ببتسامة عريضه: بصراحة يعني.. ماراح القى لاختي احسن منك .. ماراح القى لاختي واحد بمثل اخلاقك وطيبتك وقلبك الطاهر .. ابراهيم انا خاويتك 6 سنوات ويشهد الله اني ماشفت بك أي عيب ..

محافظ على صلاتك ودينك وحنون وطيب واخلاق وحبوب ومتواضع وروحك مرحه وكريم و و و ولو اعدد صفاتك مااخلص .. ماراح اخاف على اختي منك دامك تخاف الله ..

"ضمني"مبروووك عليك اختي .. الله يوفقكم ويجمعكم على خير .. وانشالله اشوف عيالكم واشيلهم وابوسهم .. واول ولد ابيك تسميه راكان هاه ؟


طرت من الفرحة: صدق والله .. موافق اخذ اختك ؟


راكان ببتسامة: وليش ما اوافق ؟َ!!


ابراهيم بونااسه: خلاااص طيب ابي اخطبها اليوم


راكان بضحكه: وش عندك مستعجل ؟!!


غمزت له ببتسامة: الحب وما يفعل .. وترا خير البر عاجله


راكان: ههههههههههه .. خلاص انا بروح للرياض اليوم واكلم اختي واشوف رايها .. وارد لك خبر


ابراهيم ببتسامة: وانا بروح معك وباخذ لي فندق واقعد فيه .. على ما تكلم اختك وتاخذ رايها .. وبعدين بجيكم واخطبها رسمي


راكان: خلاص اوكي .. "ببتسامة" ماني مصدق انك بتاخذ اختي .. مبرووك والله يتمم لكم على خير


ابراهيم بفرحه: الله يباارك فيك

@@@@@@@@@@@@@@@@@@@@@@@@@@

(راكان)


العصر .. شفت ابراهيم قدام المغسلة وجالس يضبط سكسوكته


راكان: وش عندك ؟


ابراهيم ببتسامة: ابد قاعد احلق .. تعرف لازم نتكشخ وكذا


قلت بضحكه: ومن قال انك بتشوفها اليوم ؟


ابراهيم باحباط: ليش ماراح اشوفها شوفة شرعية ؟


راكان: مو تقول انك شايفها ؟؟


ابراهيم: ياخي لمحتها لمحه بسيييطه بس انت ماتفهم ؟


راكان: طيب وش اللي يخليك واثق انها بتوافق ؟


ابراهيم بثقه: لا ما عليك اكيد بتوافق


راكان: حتى لو بتوافق يبيلها ع الاقل يوم يومين لين تفكر .. تحسب الدعوا بسرعه بسرعه ؟؟


ابراهيم: اوكي مو مشكلة .. ننتظر يومين وش ورانا


سكتت شوي وانا اتأمل وجهه .. بعد شوي قلت: مااش ياخي .. عجزت اصدق ان امك لبنانيه


ابراهيم: وليش انشالله ؟


راكان بضحكه: الوجه وجه واحد افريقي ماهو لم اللبنانيين ابد


ابراهيم بعصبيه وهو يرش علي ماء: كل تببن من زين وجهك عاد .. لا وبعد ذيك المره يقول بصير اجنبي .. انت تصير اجنبي !! انت وجهك وجه ضب سعودي طاقته الشمس


راكان: ههههههههههههههههههههههههههههه حلووه


ابتسم ابراهيم وكمل شغله


قلت ببتسامة: طيب بس انت اسمر .. وابوك ابيض بعد وما يشبهلك .. يعني انت ماطلعت لا على امك ولا على ابوك ؟!


ابراهيم: ليش يعني مافيه لبنانيين سمر ؟


قلت بستغراب: امك سمراء ؟


هز راسه بإيه .. قلت: تتذكر ملامحها ؟


ابراهيم: شوي


قلت باستهبال: وش اسمها ؟


ابراهيم بنص عين: هيه ماتلاحظ انك قاعد تسأل عن امي الله يرحمها بلقافه وانا اجاوبك بكل غباء !


راكان بضحكه: ههههههه أي والله بكل غبااء هههههههههههههههههه


سكت ابراهيم وطنشني .. قلت وانا امسك شعره: شعرك صار طويل لين رقبتك .. مانت ناوي تقصه ؟ .. شكلك متعود تخليه كذا .. "قلت بتحذير" هاا ترى اختي ماتحب كذاا


ابراهيم ببتسامة: وانت وش دراك يمكن يعجبها .. وبعدين انت وش دخلك هاه !! .. شكلك مقهور مني


راكان: تبي الصدق ؟ .. بصرااحه ايه .. يعني انت ماشالله توظفت والحين بتتزوج وتكمل نص دينك .. وانا قرادة حظي للحين ادرس .. الناس توظفوا وتزوجوا وانا للحين ادرس وادرس


ابراهيم ببتسامة: بس انت ما باقيلك الا السنة على التخرج .. وبتصير دكتور


ركان بغرور: احم احم .. اكيد بيصير اسمي الدكتور راكان


ابراهيم ببتسامة: الله يوفقك


خلص ابراهيم ورحنا نجهز اغراضنا .. وعلى الساعة 5 العصر انطلقنا للرياض .. طبعا بسيارتي انا عشان نروح مع بعض .. رحت وانا متحمس ابي اشوف ردة فعل ربى واطقطق عليها وارفع ضغطها شوي .. يا حليلها كبرت وصارت عروس .. لا و لابراهيم صديق عمري .. الله يتمم لهم على خير

@@@@@@@@@@@@@@@@@@@@@@@@@@

الساعة 9 مســاءً

(ابراهيم)


وصلنا للرياض اخييرا ً .. متحمسس مررره وبنفس الوقت خايف .. انشالله انها توافق .. متى يجي موعد الخطوبة واخطبها وتصير لي بروحي


ضحكت على نفسي .. اكيد بتصير لي بروحي مسوي شراكه انا !!


سمعت راكان يكلمني وهو مستغرب: الحمدلله والشكر وش فيك تضحك ؟


قلت ببتسامة: لا ولا شي .. المهم الحين ودني فندق حلو باخذ لي غرفة


راكان ببتسامة: وش دعوا بهالسرعة !! .. تفضل معي البيت وتعشى وعين خير .. بعدين اوديك بنفسي


ابراهيم: مشكور زاد فضلك


بعد دقايق وصلنا لبيتهم .. اللي كان فله كبييرة وفخمـه .. ماشالله مع ان راكان من عائلة غنية الا انه متواضع كثيير وما كأنه غني


نزلنا من السيارة .. ودخلت البيت وللمجلس الكبير الفخم .. والمطلي بالذهبي والبيج


قال راكان وهو يرحب فيني: حياااا الله من جانا .. تفضل


ابراهيم ببتسامة: الله يحييك


قعدت وراح راكان شوي ورجع ومعاه القهوة والشاي والمكسرات وحطها على الطاولة وهو يرحب فيني


راكان ببتسامة: احلااا يا ابراهيم .. بتودع العزوبية خلاااص .. وماراح نجلس في الاسترااحة مع بعض كل يوم .. مبروووك عليك


ابراهيم ببتسامة: الله يبارك فيك .. عقبالك يارب


راكان: آميين الله يسمع منك


غمزت له: شكلك نااوي هااه ؟؟؟


راكان بضحكه: لا هههه خلني اخلص دراستي اول ولاحقين على الزواج


سكت شوي ثم قال: الا صح وين بتسكنون انت واختي؟


ابراهيم بفرحه: يعني خلاص بتوافق ؟؟


راكان بتنكيد: لا اقول لو وافقت يعني وين بتسكنون ؟


ابراهيم: بفندق اكيد لين اشتري لي بيت


راكان: اهاا .. ولا اقولك مايحتاج .. انا بقسم استراحتي نصين واحولها بيتين واحد لي اذا تزوجت وواحد لك انت وربى


ابتسمت من كرمه وطيبته قلت بهمس: لا مشكور .. انا بشتري بيت نفسي ما ابي اكلف عليك .. بيض الله وجهك ماتقصر


راكان ببتسامة: افااا .. يعني ماتبينا نصير جيران ؟؟


ابراهيم: اصلا انت بتسكن في الرياض بعد ماتخلص دراستك صح ولا لا؟


راكان: لا


ابراهيم بستغراب:غريبه ليه ؟؟


راكان: بصراحة انا عشت في الشرقية 6 سنوات وبكمل السابعة .. وتعودت على جوها خلاص .. وبصراحة هي احلى من الرياض .. عشان كذا انا ناوي استقر فيها خلاص


ابراهيم بفرحه: والله ؟؟! .. وناسه يعني بنسكن انا وياك بنفس المدينه ونزور بعض ونطلع مع بعض دايما


راكان ببتسامة: ايه خلاص .. وانا ودي اننا نكون جيران احسن .. ها وش قلت ؟


ابراهيم ببتسامة: لا عاد هذي ما اقدر .. انت دايما تعطيني وتصرف علي .. والحين بعد تبي تبني لي بيت جنبك وتخسر نص استراحتك عشاني ؟.. اسف ماقدر


راكان وهو يدف كتفي ببتسامة: يلااا عاد برهوووم .. انا ابي اختي تسكن جنبي واشوفها كل يوم


ابراهيم باحراج: آسف والله انت كذا تحرجني


راكان وتغير وجهه: اقول اهجد تراني عطيتك وجه .. انا بسوي كذا عشان اخلي اختي تسكن جنبي واشوفها كل يوم مو عشانك


ابراهيم: ههههههههههههههههههههه


راكان ببتسامة: هاه وش قلت ؟؟ ترا هاه بالفنجال على جبهتك لو رفضت


ابراهيم: ههههههههه ياخي عندك اسلوب عجيييب .. خلاص انا موافق بس بشرط .. تكاليف بناء الجدار بالنص وتحويل الاستراحة لبيتين راح تكون علي انا .. سمعت ولا لا ؟


راكان ببتسامة: اوكي خلاص .. عن اذنك بروح اكلم الاهل


ابراهيم بفرحه: اذنك معااك

@@@@@@@@@@@@@@@@@@@@@@@@@@

(راكان)

دخلت للداخل ولقيت امي جالسة في الصالة تتقهوى سلمت عليها وحبيت راسها


امي ببتسامة: هلا والله بولدي تو مانورت الرياض


راكان ببتسامة: منوره باهلها .. شلونك يمه ؟ وشلون ابوي واخواني؟


امي: كلنا بخير الحمدلله .. شلونك انت ؟


راكان ببتسامة: بخير الحمدلله .. الا وين ربى ؟


امي: ربى بغرفتها مع رند .. اناديها لك ؟


قلت ببتسامة: يمه ما تلاحظين ان ربى كبرت وصارت مره ؟


امي هزت راسها تبيني اكمل .. قلت بدون مقدمات: يمه ربى جاها خطيب


امي ببتسامة وفرحه: والله ؟ الله يبشرك بالخير يا ولدي .. مين ولده وانشالله اخلاقه وسمعته زينه ؟


قلت ببتسامة: يمه هذا صديقي ابراهيم الفهد


امي بستغراب: ابراهيم ؟ .. ابراهيم اللي ساكن معاك في الاستراحة ؟؟؟ اللي قلتلي انه فقير ويتيم وو.. وابوه ظالمه ؟


راكان: ايه هو .. صديقي من 6 سنوات .. وطول هالسنوات ماشفت فيه أي عيب .. تراه اخلاق ومحافظ على صلاته ودينه ويخاف الله .. وتراه طيب وحنون وسنع .. وانا واثق فيه كثير


امي باقتناع: هممم .. طيب وحالته الماديه ؟


راكان: متوظف بشركة ال....... وراتبه حلو .. ويقدر يبني بيت ويصرف على زوجته وعياله .. وتراه بالمجلس الحين بس ماراح يخطب اليوم لين توافق ربى


امي: طيب هو ما بيجون معه اهله يخطبون له ؟ .. ترا هذا الاصول


راكان: لا .. قلتلك امه ماتت وو .. وابوه مسجون .. بس تراه ماله دخل بأبوه ابد .. يعني لا تعتقدين انه بيطلع على ابوه تراه حنون واخلاق ومتدين وعكس ابوه تماماً


امي هزت راسها باقتناع: ممم .. خلاص انا من ناحيتي موافقه .. بس بكلم ربى اليوم واشوف رايها


قلت ببتسامة: ناديها الحين نسألها اذا موافقه او لا


امي وهي تنادي: ربـى .. ربــــــــــى


جات ربى: سمي يماااه


امي ببتسامة: تعالي اجلسي جنبي يمه


جلست ربى جنب امي وشافتني: هلااا راكان ليش ماعلمتني انك جيت ؟


مارديت عليه بس ناظرتها وانا مبتسم .. والتفتت ربى على امي شافتها تبتسم لها بعد .. قالت بستغراب: وش فيكم ؟


قالت امي ببتسامة: ربى ماشالله عليك كبرتي وصرتي عروس


ربى ناظرتني بستغراب ثم رجعت ناظرت امي: ايه يمه بس وش فيه ؟


امي ببتسامة: مبرووك يا بنيتي جاك خطيب .. وهو ابراهيم صديق راكان ويقول انه طيب ومحافظ على دينه واخلاقه .. شرايك يمه ؟؟ ..تراه رجال ماينعاب .. فكري زين ولا تستعجلين وخذي راحتك


ربى استحت وحمرت خدودها .. ناظرتني بحيا وابتسمت لها بفرحه: مبرووك ربى


قامت ربى بسرعة وانحاشت ودخلت غرفتها على طول .. وقفلت الباب بسرعة


راكان: هههههههههههههههههههههههه


امي بضحكه: ههههه لا تلومها ياولدي .. هذا حيا البنات


راكان: ههههه يا حليلها والله بنفقدها.. كلها كم يوم ونشوفها عروس .. وبعدها بكم سنة بنشوف عيالها ونفرح بهم ونشيلهم


امي ببتسامة: أي والله الايام تركض .. امس كانت تحبي .. واليوم انخطبت وبكرا بتصير عروس


راكان ببتسامة: أي والله .. المهم يمه خليها تفكر على راحتها ولا تضغطين عليها هاه .. وكلمي ابوي بعد


امي: انشالله


مر الوقت سريع سولفت مع امي شوي وقلتلها اني بسكن في الدمام .. طبعا بالبداية عصبت ورفضت لكني اقنعتها بالنهاية وقلتلها ان ربى بعد بتسكن في الشرقية مع ابراهيم وانا بسكن معها .. ووافقت اخيرا


صارت الساعة 12 .. يوه تذكرت ابراهيم مسكين نسيته في المجلس .. رحت للمجلس لقيته منسدح على الكنبة ونايم .. يحليله شكله جاه النوم وماقدر يناديني .. والمشكله اني ناسي جوالي بالمجلس بعد ..


يحوول وعدته بالعشاء وسحبت عليه .. بس حتى انا جاني النوم لاني قايم بدري


رحت وجبت لحاف ومخده .. حطيت المخده تحت راسه وغطيته باللحاف .. وانسدحت جنبه بالكنبه الثانيه ونمت

@@@@@@@@@@@@@@@@@@@@@@@@@@

بعد مرور يومين .. عند ربى

اول شي اعرفكم على ربى : بنوته جميله .. عمرها 23 سنة بيضا و شعرها لنص ظهرها بندقي .. عيونها لونها بني وواسعة , انفها حاد ومملوحه ولها غمازات.. نحيفة و تشبه راكان كثير .. وابتسامتها جميلة زي ابتسامته


عندها اخت رند عمرها 17 سنة .. تشبه ربى بس سمرا شوي وشعرها قصير , وريان 18 سنة , وراشد 15 سنة , ورائد 14 سنة , وشوق 10 سنوات , وجوري وجنى توأم سنه ونص , وطبعا ماننسى راكان 26 سنة

//

(ربى)

الساعة 4 العصر .. كنت قاعده مع رند وافكر .. طول هاليومين كنت افكر .. افكر في ابراهيم ما ادري اوافق ولا لا؟ .. قالي راكان ان ابراهيم طيب وحبوب واخلاق وانا ادري انه يحبني.. بس فيه شي مضايقني وخايفه منه


ياربي هالشي منكد علي وكل ما اقول بوافق اتذكره ويضيق صدري .. في شي مو مرتاحه له


رند: ربى .. ربــــــــــــى لي ساعة اناديك وش فيك ؟


التفتت لرند اللي جالسه تلعب باللاب توب: مافيني شي


رند: انتي هاليومين مو عاجبتني ابد .. بس لاهيه وتفكرين .. وش عندك ؟


ربى: ما قالت لك امي ؟ تراني انخطبت


رند بصدمه: احلفييييي ؟؟؟ "وقامت جلست جنبي" متى وكيف وليه ووشلون وباي سبب وبأي حق تنخطبين وانا آخر من يعلم يالجاحده


ربى: وش دراني على بالي امي قالت لك


رند برطمت: ايه مو غريبه عليكم كل شي يصير بهالبيت ما ادري عنه وتجحدون عني كني بزر .. المهم قولي لي "برومنسيه" مين هو حبيب القلب الخطيب الرائع الوسيم الشجاع المقدام فارس العرب كازانوفا الشرق خطيبك الموقر ؟؟


ربى بشهقه: بس بس هذا زورو مو خطيبي .. مين هو يعني صديق راكان ابراهيم اللي كان ساكن معه في الاستراحة


رند بشهقه: ابرااااهييييم ؟!!! .. اللي قال لنا راكان عنه انه امه ماتت وابوه ظالمه ومدري ايش ؟؟


ربى: ايه هذا هو


رند: ياغبيه وافقي وافقي بسرررررررررعه


ربى بستغراب: وليش بالله ؟


رند ببتسامة: يا خبله امه ماتت وما عنده خوات يعني مافيه شغل حموات وتنكيد >> هذا اللي هامها


ربى: ايه صح صادقه .. خلاص بفكر


رند ببتسامة: المهم قوليلي .. شفتيه ؟ .. حلو ؟؟ .... نحيف ولا متين ؟؟ .. طويل ولا قصير ؟؟ .. ابيض ولا اسمر ؟؟ .... خشمه مثل خالد عبدالرحمن ولا مثل حسن عسيري ؟؟ .. عيونه مثل جواد علي ولا مثل خالد الملا ؟؟ .. جسمه مثل مساري ولا مثل نبيل شعيل ؟؟


وما كملت كلامها لاني سديت فمها بيدي لانها اقرفتني بهذرتها اللي ماتنتهي: بس بس اسكتي شوي .. خلاص انا بوصف لك شكله .. "وخرت يدي عن فمها" .. اول شي اسمر بس مو مره .. ومسوي سكسوكة وشعره لين رقبته و مملووح مرره .. وجسمه ماهو دب ولا نحيف وسط وطويل شوي


رند ببتسامة: اللـــــــــــه .. قولي لي وين شفتيه ؟؟


قلت بارتباك: هاه ؟؟ .. مالك دخل


رند بنص عين: قولي عادي .. ليكوون قابلتيه عند البحر وعطاك ورده حمراء ميته وقال مقدر اعيش بدونك ياروووحي .. احبـــــــــك واموت فيك ووو


قاطعتها بصراخ: انثبـــري يا وصخه انا مو راعية هالحركات .. بس راكان وراني صورته وشفته


سمعت صوت راكان يدخل وقعد جنبي: شعندكم صراخكم واصل للشارع ؟ .. "ناظرني وقال بهدوء وابتسامه" هاه شالاخبار ؟؟


ربى بهمس: راكان ابي اكلمك شوي .. بروحنا


راكان ببتسامة: اوكي امشي للغرفة


وقمت انا وياه .. قالت رند: وش عندكم مع بعض ؟؟


ربى: مااالك شغل وان لحقتينا ياا ويييلك


ورحت انا وياه للغرفة


(راكان)


دخلت للغرفة ودخلت وراي ربى وسكرت على طول .. حسيت انها متردده وخايفة ودها تقول شي بس متردده


جات وجلست جنبي على السرير بتردد: راكان .. ابي اسألك بخصوص ابراهيم


راكان ببتسامة:قولي وش تبين تسألين ؟


قالت ربى بعد ماخذت نفس: راكان .. انت قلتلي ان ابراهيم كان مظلوم من ابوه .. وعاش طفولة قاسية جدا .. ومالقى حنان لا من امه ولا من ابوه .. يعني اخاف هالشي يأثر عليه مستقبلا .. اخاف يسوي نفس ماسوا فيه ابوه على عيالنا ..

اخاف يكون متأثر بمعاملة ابوه له ويطبقها على عيالنا .. هالشي انا خايفة منه كثيير .. يعني فاقد الشيء لا يعطيه .. وهو فاقد حنان واكيد ماراح يعطيه لعيالنا .. اخاف يكون قاسي علي انا وعيالي في المستقبل نفس ابوه


ابتسمت لربى وحطيت يدي على كتفها اطمنها: لا تخافين ربى .. من هالناحية لا تقلقين .. صحيح ان ابراهيم كان ابوه قاسي ومالقى حنان بس صدقيني ابراهيم طلع عكس ابوه تماما .. انا صديقه واعرفه حنوون واخلاق وطيب كثيير .. وهو قالي بنفسه انه ماراح يخلي عياله يعيشون مثل ماعاش هو ..

لا تخافين ربى .. المعاناة تخلينا نشعر بالغير .. ابراهيم حنون وهذا دليل ان المعاناة تصنع الرجال .. واكيد راح يحاول يعطي الحب والحنان اللي مالقاهم في صغره لك ولعيالك .. وهو مايبغى عياله يعيشون نفس عيشته اكيد .. واكيد هالشي بيخليه حنون على عياله اكثر وماراح يقسي عليهم لانه جرب شعور الظلم والقسوه زين وتألم منه ..

لاتخافين ربى ولا تفكرين كثير .. راح تعيشين معه احلى عيشه بإذن الله .. انتي بس كوني حنونه عليه وعوضيه بحنانك


ربى بحيا: اعوضه بحناني !


ابتسمت لها: ايييه .. ها قولي لي موافقه ولا لا ؟ .. ومثل ماقلتلك تطمني ترا ابراهيم حنوووووون مرره وطيب وما يأذي نمله .. هاه وش قلتي ؟


ربى بحيا: خلاااص موافقه


راكان بفرحه: والله ؟ مبروووووووووووك


ربى ببتسامة: الله يبارك فيك


راكان ببتسامة: ترا ابراهيم خطيبك الموقر بيجي اليوم ويخطبك و يبي يشوفك اليوم .. يعني تسنعي هااه



ربى بحيا: خلااص طيب "وطلعت برا الغرفة ركض"


ابتسمت فرحه لها ولابراهيم .. اخذت جوالي ودقيت على ابراهيم: الووو ابراهيم ابي اجي لك الحين


ابراهيم: ليه وش فيه ؟؟


راكان: عندي لك خبررر مهم .. يلا الحيين بجيك


وركبت سيارتي ورحت على طول للفندق اللي ساكن فيه ابراهيم .. رحت لغرفته وطقيت الباب


فتح لي ابراهيم وهو مبتسم: يا هلااا والله .. ها بشر ؟


دخلت داخل وجلست على الكنبة .. قلت وانا ودي ارفع ضغطه والعب باعصابه: تراا عندي لك خبر شين


ابراهيم جلس جنبي على الكنبة بخوف: افاا .. خير انشالله ؟


قلت وانا امثل الحزن: ربى


ابراهيم بحزن: ربى ! .. وش فيها ؟؟ .. لايكون ما وافقت


نزلت راسي وسكتت .. قال ابراهيم بخوف: صدق والله ما وافقت !! .. راكان تكلم


حطيت يدي على كتفه وانا كاتم ضحكتي وامثل الحزن: ابراهيم لا تزعل .. مهما يكون هذا نصيب .. وصدقني هذا الشي مراح يأثر على صداقتنا ابد


نزل ابراهيم راسه بحزن .. قال بهمس: معاك حق


راكان: خلني اكمل كلامي .. يعني مهما يكون هذا نصيب وهالشي مراح يأثر على صداقتنا .. "ببتسامة" وراح تعيش مع ربى وتجيبون عيال حلوين واحفاد انشالله .. وراح نبقى اصدقاء طوول العمر


شهق ابراهيم بفرحه: والله ؟؟ يعني ربى وافقت


هزيت راسي بإيه وابتسمت فرحاان له .. قام ابراهيم وركض جاب ثوبه الجديد وحطه على الكنبه وقال بفرحه: برووح اتروش واتكشخ عشان الخطبة .. لا تروح عني هاه


راكان: ههههههههههههههه وين وين يالمطفوق .. الناس يجون بعد صلاة العشاء مو العصر


ابراهيم: هههههههههه شسوي من الفرحة


قلت ببتسامة: الله يتمم لكم على خير.. لهدرجة تحبها ؟؟


ابراهيم ببتسامة: واكثر بعد .. يلا بروح اتكشخ من الحين .. عن اذنك "ودخل داخل وهو يغني يا فرحي انا الليله ياسعدي انا الليله"


راكان: هههههههههههههههههههههه

@@@@@@@@@@@@@@@@@@@@@@@@@

العشاء

ركب معي ابراهيم وهو كاشخ وريحة العطور والبخور تفوح منه .. لدرجة اني صرت اعاطس من قوة الريحة


راكان: لعنبو بليسك من العصر وانت تتجهز توك تخلص ؟.. اجل وش خليت لربى هااااه ؟


ابراهيم: هههه ماعليه شكلك مقهووور "وجلس يطالع نفسه في مراية السيارة ويضبط شماغه"


ابتسمت له وحركت السيارة .. بعد دقايق وصلنا للبيت نزلت ونزل معي ابراهيم وهو متحمس .. دخلته معي للمجلس وقعد على الكنبه


راكان: انثبر هنا ويا ويلك تتحرك .. بروح انادي ربى


ابراهيم ببتسامة: طيب


طلعت ورحت لغرفة ربى .. دقيت الباب ودخلت لقيتها قاعده قدام المراية تستشور شعرها .. قلتلها: خلصتي ؟


ربى: لا دقايق .. "بخوف" هو جا الحين ؟


راكان ببتسامة: ايه تحت بالمجلس وينتظرك على احر من الجمر .. انزلي له بسرعه لا يموت ههههههههههههههه


ربى بحيا: طيب طيب


وبعد دقايق خلصت ربى .. طلعت وطلعت معي ربى متوجهين للمجلس وقبل لاندخل قالت ربى بخوف: ياااربييي خاااايفه


راكان ببتسامة: لا تخافين عادي كلها 5 دقايق وتطلعين


ربى: وليش خليتها 5 دقايق ؟ طويييله


راكان: والله برهوومي وده ساعة هههههههه بس عييت عليه طبعا .. يله ادخلي لا يطلع لنا الحين


ربى وهي ترتجف: والله خاااااايفه مررره


راكان: ربى خلصيني ادخلي .. "قلت بتهديد" ترا بشيلك وادخلك عنده


ربى صدقت: لالالالالا خلاااااااص تكفـــى والله بدخل


راكان: هههههههه يلا ادخلي


اخذت ربى نفس عميق وهي ترتجف .. دخلت بهدوء ودخلت انا جنبها واول ماشافنا ابراهيم ابتسم او بالاصح اول ماشاف ربى ابتسم



(ابراهيم)


دخلت ربى المجلس بهدوء وهي خايفة .. ابتسمت لها كانت اليوم طالعه قمرر احلى من ذيك المرة بكثييير .. لابسة فستان ناعم وحاطه تـاج كأنها ملكة من نعومتها وجمالها


جلست ربى بعيد عني شوي .. وجلس راكان جنبي ملاصق لي


قلت بهمس لراكان: ما ودك تقوم وتخلينا بروحنا دقايق


راكان: اوكي بس ترا خمس دقايق بس


ابراهيم بقهر: لا خمس دقايق شووي مرره .. تكفى خلها عشر دقايق


راكان بنذاله: لا 5 دقايق ولا ترا اهون واخليها دقيقتين


ابراهيم: لا تكفى يرحم امك خلاص .. بس قوم فارق شوي


راكان ببتسامة خبث: طيب


وقام وطلع برا .. قمت وجلست جنب ربى ببتسامة .. وجاتني ذيك الحالة الغبيه اللي ما ادري وش اقول


جد الناس وش يقولون بليلة خطوبتهم ؟؟ .. آآ ايه صح اول شي يسألون عن اخبار بعض بعدين يسألون عن بعض ويعرفون بانفسهم


قلت ببتسامة: شخبارك ربى ؟


ربى بحيا وبهمس: بخير


ابراهيم ببتسامة: ما راح تسألين عن اخباري انا ؟


ربى بحيا: شخبارك ؟


ابراهيم ببتسامة: بخير يا وجه الخير .. "قلت وانا اتأمل جمالها" ربى تصدقين انك حلووه وطالعه قمر 14


ربى بحيا: تسلم


ابراهيم: الله يسلمك .. "سكتت شوي ثم قلت" طيب خلينا نتعرف على بعض اكثر


هزت ربى راسها بإيه


ابراهيم: احم انا اسمي ابراهيم احمد الفهد عمري 26 سنة موظف وظيفة مرقوقه اقصد مرموقه واشتغل في شركة ال( ..... ) .. طيب وحبوب ورومنسي ومكافح في الحياة ومجاهد في سبيل الله آآ اقصد في سبيل العيش ..وهوايتي ركوب الخيل وكتابة الشعر .. وانا من مواليد برج القوس واللي من مواليد هالبرج يتميزون بالذكاء والطيبه والرومنسية وانا منهم طبعا .. وآآ طيب ماتعرفنا على الكريمة .. الاسم الكريم؟ >>> جااب العيد


ربى بستغراب: وش فيك نسيت انا ربى


ابراهيم بارتباك: آآه ايه صح معليش تلخبطت علي المعلومات شوي .. عرفينا بنفسك اكثر


ربى بخجل: ممم مادري وش اقول


ابراهيم: العمر؟


ربى: عمري 23 سنة


ابراهيم بستغراب: قالولي 19 !! .. اها اوكي مو مشكلة .. طيب الحالة الاجتماعية ؟


ربى استغربت وكتمت ضحكتها: شفيييك ؟


ابراهيم بربشه: لا ماعلييش تلخبطت شوي .. طيب الهوايات ؟


ربى ببتسامة: هوايتي الرسم وقراءة القصص .. ممم وانا اجتماعية واحب الناس وكذا واحب الاطفال وهاديه شوي


ابراهيم بخقه: يا لبيييه .. طيب من أي برج ؟


ربى ببتسامة: برج الحوت


ابراهيم ببتسامة: يا الله وش هالصدفة .. حتى انا من برج الحوت


ربى بستغراب: قبل شوي تقول انك من برج القوس !!


ابراهيم: آآ ههههه لا بصراحة انا بين برج القوس وبين برج الحوت .. يعني تقدرين تقولين بالنص .. "سكتت وانا اتأملها" يالبيييه ربى احبــــــــــــك


قطع علينا دخول راكان المفاجئ: يلا يلا خلص الوقت "وقامت ربى وطلعت"


ناظرته بقهر: ياحبك للنذاله والتنكيد


راكان: هههههههههههه .. "وجلس جنبي قال بخبث" الا قولي وش سويت معها


ابراهيم بقهر: وانت خليتنا نسوي شي ؟؟


راكان ببتسامة: ماعليه الجايات اكثر .. "بتحذير" بس هاه شوف .. ان اشتكت لي اختي منك بعد الزواج او أذيتها او صرخت عليها ياويييلك يا سواااد ليلك


ابراهيم ببتسامة: ما عاش من يأذي ربى السامي


راكان: اخت راكان السامي هعع "ويأشر على نفسه بغرور"


ابراهيم ببتسامة: المهم .. لا تطولون عاد .. ابي الملكة بعد يومين


رفض راكان وكان بيخليها بعد اسبوع .. ونشبت بحلقه لين اتفقنا نخليها بعد 3 ايام .. والزواج كنت ابغاه بعد شهر .. وكالعاده عصب راكان ورفض وقال ربى مايمديها تجهز .. وقال اقل شي 3 شهور.. بس ماخليته طبعا ونشبت بحلقه لين وافق وهو مرغم واتفقنا يكون الزواج بعد شهرين .. وعصب راكان وتحلطم وهو يقول اسرع زواج شفته بحياتي .. بس انا سفهته لاني ادري انه مقهور مني


قرب موعد زواجي من ربى .. وبتستقر حالتي خلاص .. وقربت نهايـــــة قصتنــــــا ......


@@@@@@@@@@@@@@@@@@@@@@@@@@

استنوا البآرت الأخييير .. ونهاية الرواية

ودي لكم




بسم الله الرحمن الرحيم

الجزء الخامس والعشرون (والأخــــــــــير)

النهــــايــــــــة ~


(ابراهيم)


مرت الأيام .. وملكت على ربى .. كنت طول فترة الملكة اكلمها بعد ماطلبت رقمها من راكان ووافق بصعوبه .. واشترط ان تكون كل المكالمات بحضوره واكون حاط سبيكر بعد .. ياحبه للنذاله والتنكيد


وكان راكان هو اللي يعلمني الغزل والكلام الرومنسي .. ولا انا ماعندي اسلوب .. بصراحة كل ما اتذكر موقفي مع ربى بيوم الخطوبة والكلام اللي قلته اتفشل ويطيح وجهي .. شكل ربى تضحك عليه إلى الآن


تعرفت على ربى اكثر .. وتعلقت فيها اكثر .. لين جا يوم زواجنا


@@@@@@@@@@@@@@@@@@@@@@@@@@

في الزواج:


انا جالس وعلى يميني راكان وعلى يساري ابو راكان


والكل يسلم علي ويبارك لي بالزواج .. والكل فرحان لي


بصراحة تمنيت ابوي يكون معي بهاللحظه .. كل الشباب معاهم آبائهم .. و انا المعرس ابوي ما حضر


بس تذكرت .. ابوي غير عن كل الآباء .. عشان كذا ما يصلح اتمنى انه يكون معي بيوم زواجي


سمعت راكان يهمس لي: ترا الزفة بعد شوي


ابراهيم: يعني بدخل على الحريم؟


راكان: ايه .. وبعده التصوير ثم تروحون للفندق .. وانتبه لا تروح عينك منا ولا منا لا دخلت على الحريم


ابتسمت: لا والله مو من عادتي


راكان ببتسامة: مبروك برهووم .. عقبالي انشالله


ابراهيم ببتسامة: الله يبارك فيك .. وش صار على الاستراحة ؟


راكان: للحين ماصار شي .. انت متى بترجع للشرقية ؟


ابراهيم: يمكن بكرا او بعد بكرا .. لازم اداوم بتخلص اجازتي بعد يومين


راكان: اجل خلاص انا برجع معاك .. ثم بجيب عمال عشان يحولون الاستراحة لبيتين


ابراهيم: ترا كل شي علي لا تنسى هاه .. طيب انت وين بتسكن بهالفترة ؟


راكان: بسكن معكم في نفس الفندق بس غرفة ثانيه طبعا .. لين تخلص الاستراحة


شفنا ابو راكان يناظرنا مبتسم: وش عندكم تتساسرون ؟ لاحقين على السواليف يا عيالي .. "ناظرني" قم وانا ابوك المعازيم بيسلمون عليك


ابتسمت له وقمت اسلم عليهم .. بعد شوي قال راكان ان الزفة ابتدت .. وزفوني ومعي راكان وابوه .. وجلست جنب ربى على الكوشة وفرحتي لا توصف


ابراهيم بفرحه: مبرووك علينا ربى


ربى ببتسامة: الله يبارك فيك


جا راكان وسلم على ربى وهمس لها: مبرووك يا احلى اخت "وعطاها وردة حمراء"


ربى ببتسامة: الله يبارك فيك راكان


قربت منه وهمست له: مين المفروض يعطيها انا ولا انت؟ و بعدين انا ليش مالي وردة؟


راكان ببتسامة: ولا تزعل يا احلى معرس هذي لك "وعطاني وردة مثلها"


ابراهيم ببتسامة: تسلم حبيب قلبي


راكان: ها ابيك تصون اختي وتحافظ عليها


قلت وانا اناظر ربى بحب: ربى بعيوني


ربى استحت ونزلت راسها


ابراهيم بخقه: فديييت اللي يستحوووون


راكان بضحكه: اقول انا بروح احسن لي لا تخربوني تراني عزوبي


ابراهيم: ههههههههههههههه


وراح راكان وجا ابوه وسلم على ربى وام راكان سلمت على بنتها وهي توصيها وتدعي لها


بعدها رحنا لغرفة التصوير وصورنا احلى صور بتكون ذكرى حلوة لأحلى ليلة عمر تجمعني انا واجمل انسانة ربى ♥


بعد التصوير عرض علينا راكان انه يوصلنا للفندق بنفسه وطلعنا برى وجو عايلة راكان واخوانه كلهم يسلمون على ربى ويودعونها


بعدها راح الكل وما بقى الا راكان وابو راكان وام راكان يودعون ربى .. وام راكان تبكي وهي ضامه ربى وربى تبكي معها


ابو راكان: لا اوصيك على بنتي تراها أمانة وابيك تصونها


ابراهيم ببتسامة: لا توصي حريص ربى بحطها في عيوني


ابو راكان ببتسامة: يالله حافظكم الله يا ولدي


ام راكان ببكاء: مع السلامة يا بنتي الله يحفظكم ويجمع بينكم على الخير والبركة


قلت وانا امسك يد ربى: آمين مشكورة خالتي


راكان وهو يأشر على السيارة بحركة مسرحية: تفضلوا أيها العروسين لأذهب بكم إلى عش الزوجية آآ اقصد إلى الفندق


ضحكت عليه وركبت السيارة وركبت جنبي ربى وهي ما وقفت عن الصياح كأنها ماراح تشوف اهلها للأبد


قلت وانا اهديها: ربى خلاص لا تبكين حبيبتي اهدي شوي


راكان وهو يناظرنا من مراية السيارة ببتسامة: ايوه كمل كمل احضنها وبوسها بعد


قلت بخبث وانا ابي اقهر راكان: طيب ما طلبت شي "وضميت ربى بحنان وحطيت راسها على صدري"


انهبل راكان وقال: هههههههههه خلااص خلااص شوي ونوصل الفندق لا تتهور الحين ههههههه


ابراهيم ببتسامة: ايه لا تتحداني


وصلنا الفندق ونزلنا كلنا .. وعند باب الغرفة :


راكان ضمني: ألف ألف ألف مبرووووووك يا صديقي الغالي والله اني فرحان لك ولربى الله يجمع بينكم على خير


قلت ببتسامة وانا احط يدي على ظهره: الله يبارك فيك وعقبال ما نفرح فيك


راكان: آمييين


تركني وراح لربى وضمها: مبروووك يا احلى عروسة والله بنفقدك وبنفقد حسك بالبيت


ربى وهي على وشك البكاء: الله يبارك فيك حتى انا والله بشتااق لكم كثيير


راكان وهو يقرب لي ببتسامة: اسمع لآخر مره اوصيك لا اشوف اختي تشتكي منك هاااه ترى يا ويلك


ابراهيم ببتسامة: كم مره عدت لي هالكلام والله فهمت ربى ماعاش من يأذيها هذي الغالية


راكان ببتسامة: يا سلاام على الحب .. يله مع السلامة "وراح وضم ربى مره ثانيه"


ابراهيم ببتسامة: راكان ماودك تضف وجهك وتتوكل ترا طولت


راكان ببتسامة: طردة محترمه بس بنسامحك لانك عريس يالله مع السلامة وهالله هالله باختي


ابراهيم: الله يسلمك


دخلت الغرفة انا وربى واندهشنا يوم شفنا الغرفة مليانة ورد احمر وابيض ورائحة العطور والبخور ماليه المكان وعلى الطاولة كيكة مستطيلة كبيرة مكتوب عليها ( ابراهيم & ربى )


قربت من الطاولة لقيت كرت صغير مكتوب عليه { الله يجمع بينكم على الخير والمحبة والطاعة الف مبروك لأحلى عروسين ابراهيم & ربى } ومكتوب اسفل الكرت (ابو راكان)


التفتت لربى ببتسامة: مكتوب ابو راكان


ربى ببتسامة: ابوي! .. "وقفت جنبي تناظر الكرت"


حطيت يدي على خصرها وهمست: ماودك تبدلين فستانك؟ .. عشان ناكل الكيك مع بعض


ربى بصوت يالله ينسمع: اوكي


وراحت داخل وسكرت الباب وراها .. ابتسمت على حياها ربى حياوية مرة وهذا اللي زاد حلاها اكثر


جلست على الكنبة وفتحت التلفزيون اناظره .. بعد شوي طلعت ربى بعد مالبست فستان ناعم


ابراهيم بخقه وهو يطالعها: سبحااان من خلقك ملااااااك منزل تعالي اجلسي جنبي


جات ربى وجلست بعيد عني شوي وهي مستحيه


ابراهيم ببتسامة: افاا يعني لازم انا اقوم واقرب منك "وقمت وجلست جنبها واخذت السكين والشوكة" يلا ابغاك تقطعين لي وتأكليني بنفسك


ربى بحيا قطعت من الكيكة قطعة صغيييرة واخذت منها قطعة اصغر بالشوكة وقربتها من فمي .. اكلتها وانا مبتسم


ابراهيم برومنسية: تصدقين انها احلى كيكة اكلتها لانها من ايدك الحلوة


ربى ببتسامة: تسلم


ابراهيم ببتسامة: مافي تسلم حبيبي ؟


ربى نزلت راسها وحمرت خدودها بحيا


ابراهيم ببتسامة: ماعليه طيب انا بقولها لك "وقربت منها اكثر" ربى احبــــــــــــــــــك


@@@@@@@@@@@@@@@@@@@@@@@@@@

مرت الأيام على ابطالنا الحلوين


ابراهيم رجع للشرقية وسكن جنب راكان وصاروا جيران .. كل يوم يزورهم راكان ويقعدون مع بعض ويسولفون كأنهم عايلة وحده


ربى بقدرة قادر قدرت تنسي ابراهيم كل الألم والمعاناة اللي عاشها .. وعاشوا مع بعض بحب ورومنسية وسعادة وما يكدر حياتهم شي


ابراهيم صار انسان مسؤول بعد ماتزوج ربى .. وتحولت حياته للأحسن بفضل ربى اللي كانت تعطيه كل الحب والحنان اللي فقدهم في شبابه وطفولته


راكان إلى الآن مازال يدرس وما يفكر بالزواج .. وقريب بياخذ الشهادة ويحقق حلمه ويصير دكتور


وبعد مــــــــرور سنـــــــــة .......


@@@@@@@@@@@@@@@@@@@@@@@@@@

في السيارة:

(ابراهيم)


سمعت ربى تصرخ بألم: آآآه ابراهييييم احس بمووووت


ابراهيم بخوف: ربى استحملي شوي الحين بنوصل المستشفى


ربى بألم: آآآآآه ماقدر اتحممممممممل مااقدر


وصلنا للمستشفى بعد دقايق .. نزلت ربى وحطيتها في كرسي متحرك ودخلتها للمستشفى على طول .. ودخلت الدكتورة تكشف عليها


انا قاعد في السيب رايح جاي وخايف على ربى كثيير..وانا ادعي لها الله يخفف عنها آلامها


طلعت الدكتورة وقالت: هذا وقت ولادتها .. محتاجين نسويلها العملية الحين بس محتاجين توقيعك "ومدت لي ورق"


طلعت من جيبي قلم ووقعت .. دخلت الدكتورة واخذوا ربى لغرفة العمليات


اخذت جوالي ودقيت على راكان: الووو


راكان: هلاا ابراهييم .. وش فيك؟


ابراهيم بقلق: ربى بتولد


راكان بفرحه: والله ؟؟ مبرووووك بأي مستشفى ؟؟؟


ابراهيم: مستشفى ال........


راكان: يالله يالله جايك طيرااااان


وسكرت منه وانا ادعي لربى بخوف .. يارب تخفف عليها وتسهل ولادتها ياارب


بعد 10 دقايق جا راكان وركض لي: هاه بشر ؟؟


ابراهيم بقلق: للحين ماطلعوا .. توهم بادين بالعملية


راكان: الله يسهل عليها


وجلسنا ندور انا وراكان بالسيب رايحين جايين .. وانا خايف ان الجنين او ربى يصير لهم شيء


بعد مدة طلعت دكتورة ببتسامة: مبروك صبي متل الأمر "القمر"


طرت من الفرحه: والله انا جاااني ولـــــد !!!!









راكان بفرحه وهو يرفع قبضة يده : هيييييييييييييه قووووووووووووووووول > من الحماس


ابراهيم بفرحه: طيب وشلون ربى ؟


الدكتورة ببتسامة: الأم منيحه وصحتها تمام


ابراهيم بفرحه: اقدر اشوفها الحين ؟


الدكتور: تفضلو متل مابدكوو


دخلنا انا وراكان على ربى: الحمدلله على السلامة


ربى ببتسامة: الله يسلمكم


قربت من ربى: شلونك حبيبتي انشالله بخير ؟


ربى ببتسامة: الحمدلله بخير .. انا وش جبت ولد ولا بنت ؟


ابراهيم بحب: ولد حلووو مثل امه


ربى بفرحه: واااااااااااااو ابي اشوفه


ابراهيم ببتسامة: انشالله الحين يجيبونه وتشوفينه وتبوسينه وتسمينه بعد


ربى ببتسامة: انا ابي ابوه يسميه


راكان بفرحه: اخيييرااا بصيير خااال هع هع هع


ابراهيم: ههههههههه وانا بصير ابو


ربى ببتسامة: وانا بصير ام


قطعت علينا الممرضة وهي تدخل ومعها سرير صغير .. انطلقت ركض اشوف ولدي وشلته لحضني وانا اضمه وابوسه واشم ريحته بحب .. هذاا ولدي الغالي ولدي انا مااني مصدق .. والله لا اعطيه كل الحب والحنان والاهتمام اللي مالقيتهم في طفولتي له .. ماراح اخليه يحتاج لشي او يشكي من شي ..


قبلت جبينه وخدوده وكل وجهه بحب .. قربت من اذنه وهمست: والله ما اخليك تعيش مثل عيشتي ابد .. راح تعيش وتتربى بحضن ابوك وامك وما راح ينقصك شي


رفعت راسي وتأملت وجهه البريء وهو يناظرني ويرمش بعيونه اكثر من مره .. فديييييتك يا رووح بابا انت


راكان ببتسامة: عطني اياه بشوفه شوي


ابراهيم: خل امه تشوفه اول "وحطيته بحضن ربى"


ربى وهي تتأمل وجهه بحب: يانااااث وووه بس ي لبببى قلبه "وصارت تبوسه اكثر من مره"


ابراهيم ببتسامة: نذر علي لاذبح له خروفين هذا الغالي ولد الغاليه


ربى بحب: وولد الغالي


راكان ببتسامة: ما يمديني على الرومنسية انا


ابراهيم: هههههههههه


راكان: الا وش بتسمونه ؟


ربى ببتسامة: انا بخلي ابوه يسميه .. "وناظرتني" وش بتسميه حبيبي؟


ابراهيم ببتسامة: راكان .. على خاله الغالي


راكان بفرحه: صدق والله ؟ ونااااااااسسسسسسسسه


وركض لربى واخذ منها ركوون الصغير وهو يبوسه ويضمه: فديييت سميّي والله


قربت منه وانا اتأمل وجه ركوون الصغير: تصدق راكان يشبهلك


راكان ببتسامة: لا والله يشبه لربى


ابراهيم: وربى تشبهلك يعني نفس الشي "ودققت في ملامحه" بس العيون عيوني انا


ربى ببتسامة: اقول بلا هياط انت وياه الولد توّه صغير ما بانت ملامحه


راكان و ابراهيم: هههههههههههههههههه


راكان: انا بروح ادق على امي وابوي وابشرهم "وحط ركون على السرير واخذ جواله وراح"


قعدت جنب ربى على السرير: ربى ما قالوا متى بتطلعين ؟


ربى: مادري .. يمكن 3 ايام او 4


ابراهيم ببتسامة: يالله ماني مصدق جاني ولد .. ربى ابي نربيه احسن تربية ومانقصر عليه بشي


ربى بحب: يابخته اذا انت ابوه


ابراهيم بحب: وانتي امه


ربى ببتسامة: انت حنون عليه اكثر


ابراهيم ببتسامة: اكيد لانه ولد الغالية ربى


ربى كأنها تذكرت شي وبرطمت بزعل: شكل هالولد بياخذ كل عقلك واهتمامك .. شكلك بتحبه اكثر مني


ابراهيم: هههههه لا انتي غير .. انتي معزتك بالقلب غير .. "حطيت يدي حول اكتافها وقربتها لي بهمس" انتي حبيتك اول


سمعنا صوت راكان وهو بالسرير يبكي ويصارخ


ربى: ههههههههههه من اولها


ابراهيم ببتسامة: الله يعيننا على ازعاجه


ورحت شلته من السرير وحطيته بحضن ربى: خذي انتي امه تصرفي


ربى ببتسامة: ياحياتي شكله جوعان .. برهومي ابيك تجيب ملابسه وكل اغراضه من البيت .. وابيك تجيب هذي الاغراض من الصيدلية "وعطتني الورقة"


ابراهيم بفرحه: من عيوني .. اول مره احس اني اب وعندي مسؤوليه


ربى: هههههههههه دوم الفرحه

@@@@@@@@@@@@@@@@@@@@@@@@@@

اليوم التالي:


جو ابو راكان وام راكان واخوان ربى كلهم من الرياض للمستشفى وكلهم مجتمعين حول راكان ويلاعبونه ويبوسونه


ابو راكان ببتسامة: ماشالله تبارك الرحمن قمر بسم الله عليه


ريان (اخو ربى) ببتسامة: مبرووك يتربى بعزكم انشالله


ابراهيم ببتسامة: الله يبارك فيك


ام راكان: بسوي له احلى حفل استقبال هذا الغالي اول حفيد لي


راكان وهو ياخذ الكاميرا: يالله بصوركم مع بعض


رحت جلست جنب ربى وحطيت ركوون بحضني وربى حطت راسها على كتفي


راكان ببتسامة: يالله كلمة اخيره


ابراهيم بفرحه: وصـــار عنـــدي أحــلــــى عايــلــــــــة ....

@@@@@@@@@@@@@@@@@@@@@@@@@@


مرت سنين وسنين .. ومرت 10 سنوات


قضيتها بسعادة ووراحة .. وكونت اسرة جميلة


راكان كبر وصار عمره 10 سنوات .. كان ولد بار ومطيع وخلوق جدا


صرت اشوف نتايج برّي لابوي وصبري عليه بهذا الولد البار .. يحترمني ويقبل راسي وايديني كل يوم


وكان فيه من صفات راكان خاله الغالي كثييير .. طيب واخلاقه عاليه وروحه مرحه وسبحان الله كان دايما يبتسم طالع على خاله .. رغم ان اسنانه الاماميه كلها طايحه وشكله مضحك الا ان ابتسامته من قلب .. خفيف دم ومالي علينا البيت بلعبه ومرحه وضحكه .. الله يحفظه لي


وانجبت ربى بنت سمتها كادي وعمرها 6 سنوات ونص


عطيتهم كل حناني وعطفي .. ونذرت اني ما اقسي عليهم لو لحظة .. وما اضرهم ولا ازعلهم بشي


اما راكان .. اكمل دراساته العليا وحصل على شهادة الدكتوراة .. وحقق حلمه وصار دكتور قلب


تزوج جوري اللي كان يحبها طول السنين اللي راحت وجاب توأم اولاد الأول سماه سامي على ابوه .. والثاني ابراهيم علي انا .. حلوين واعمارهم 6 سنوات


عشنا مع بعض كأننا عايلة وحده .. جيران كل يوم نزور بعض ونتغدى مع بعض ونتعشى مع بعض .. وجا رمضان وصرنا نفطر مع بعض ونتسحر مع بعض .. ودايما نطلع ونروح مع بعض


استقرت حياتي .. وصرت اب مسؤول عن زوجة وبنت ولد .. وعشـنــــا أحــلـــى حيـــــاة .....


بس لحظة ماخلصت قصتنا .. باقي شي ما سويته ولازم اسويه


طلعت وركبت سيارتي .. وحركت متوجه للسجـــن


في السجن:


الشرطي بشينة نفس: احمــد .. في زيارة لك


احمد (أبو ابراهيم) بضعف بعد ما اكتسى شعره بالشيب وامتلئ وجهه بالتجاعيد: زيارة !! الله المستعاان .. طول 15 سنة ما احد زارني .. من بيزورني الحين ؟


الشرطي: وش دراني انا .. في رجال قال يبي يشوفك


دخلت انا بخطوات هادئه وقربت من باب السجن: انا بزورك يباه


ابوي اول ماشافني شهق ونزلت دموعه على طول: ابراهيييم ! تعال يا ولدي تعاال


قربت منه اكثر وانحنيت له وبيننا باب السجن .. قال ابوي بضعف: ابراهيم سامحني ياولدي .. انا آسف قسيت عليك وانت مالك ذنب .. الشيطان اعمى قلبي وقساه .. سامحني يا ولدي .. طول هالسنين ماحد زارني بالسجن غيرك .. حتى عيالي اللي كنت احبهم وافضلهم عليك الدنيا الهتهم ونستهم ابوهم .. ما دريت انك بتطلع احسن منهم


قلت ونزلت دموعي على طول: يباه انت ذليتني وعذبتني وعيشتني بألم مع اني ولدك .. انت ذوقتني المر يبه ومحيت كل شي حلو بحياتي من اول ما طلعت على الدنيا


ابوي وزاد بكائه اكثر: والله ياولدي الشيطان اعمى قلبي .. كنت ناوي انتقم منك ومن امك .. كان قلبي اسود وما فيه ذرة ايمان .. سامحني ياولدي آآه بس .. الله يلعن الشيطان الله يلعن الشيطان


ابراهيم ببكاء: لييش طيب ؟؟ وش السبب !! .. ليش انت تكرهني انا وامي هالكثر وش السبب ؟


ابوي بألم وهو يتذكر: امك اللبنانيه كانت السبب .. انا اول مارحت اخطبها كانت صغيرة وانا كنت كبير وابوها غصبها على الزواج مني لاني سعودي غني .. وامك قبل لا تتزوجني كانت تحب واحد لبناني مثلها .. ويوم تزوجنا هي مانسته وظلت تفكر فيه .. انا كنت احبها وماقصرت عليها بشي .. لكنها كانت ما تحبني لانها مغصوبه علي ..

ومرت الايام وحملت فيك وولدتك .. يوم صار عمرك سنتين بيوم من الايام كنت راجع من الدوام للبيت وشفت حبيبها اللبناني الكلب واقف عند البيت ومعاه ورد .. عصبت وجن جنوني ورحت لها وضربتها بقوه لين اعترفت .. وعصبت وطلقتها

.. وعقاب لها خليتك عندي وحرمتها من شوفتك .. كنت اظن انها بتعيش حياة تعيسة بعد ماطلقتها خصوصا انها كانت خاينة وماظنيت ان احد بيتزوجها .. لكن انصدمت وخاب ظني يوم خطبها حبيبها اللبناني بعد اسبوع من الطلاق .. وهو احلى واغنى مني بكثير وعاشت معه حياة سعيدة ولا كنها سوت شي ..

انقهرت منها الخاينة وقررت اني احرمها من شوفتك للأبد .. وبعد سنتين دقت علي وكلمتني وطلبت مني انها تشوفك لو دقيقه وحده بس .. قالت لي انها اشتاقت لك وتبغى تشوفك ويتطمن قلبها عليك .. ومن كرهي لها وخيانتها رفضت وكنت مستمتع بقهرها لاني عارف قلب الام وشعورها اذا انحرمت من ولدها ..

وقعدت تصيح وتترجاني لكن رفضت .. وبالاخير وصتني عليك وطلبت مني اربيك واهتم فيك وانك امانه عندي .. وبعد كم يوم سمعت خبر وفاتها بحادث هي وزوجها .. يعني ماتت وخلتني بقهري وغيضي .. يعني ماتت وانا ما انتقمت منها وبردت حرتي ..

مرت الأيام وانت اخذتك ورميتك على المربيه عشان تربيك .. وانا قررت اني اعيش حياتي وانساها .. تزوجت ونسيتها .. لكن يوم كبرت انت ظهرت فيك ملامح تشابه لها كثيييير .. وصرت كلما اشوفك اتذكرها .. لين كرهتك وصرت ما اطيق اشوفك ابد ..

كان على بالي اذا ضربتك وخليتك تبكي بتتعذب امك وهي بقبرها .. كان على بالي ان الام تحس بولدها حتى وهي ميته .. كان على بالي انها بتحس بألمك وصياحك وتتعذب .. وبكذا اكون انتقمت منها في ولدها .. انا آسف ياولدي .. بس كان كرهي لك من كرهي لأمك .. تكفى سامحني ياولدي آآآآه بس "وبكى اكثر"


هزيت راسي بألم .. ابوي يعذبني ويكرهني ويحرمني من حنانه عشان خلافات مع امي! .. طيب انا وش دخلني ؟؟ .. انا وش ذنبي طيب ؟؟ .. ذنبي اني ضحية اب حقود وام خاينه ؟!!


قال ابوي بصوت مخنوق وبكائه يزيد: سامحني يا ولدي .. انت الوحيد اللي فيك الخير .. كنت اظن ان ولد اللبنانية بيطلع موب رجال لكن طلعت رجال وعن الف رجال بعد .. سامحني يا ولدي انا ظالم انا ظاالم .. حقدي على امك قسى قلبي عليك مع ان مالك ذنب .. انا ظالم والله ظالم "واسند راسه على باب السجن وبكى بألم"


مستحيل اسامحك مستحيل .. زاد بكائي بألم وانا اتذكر كل ذكرياتي المريرة .. تذكرت يوم طردني وشردني بالشوارع بدون مأوى .. تذكرت يوم حبسني في الملحق وحرمني من الأكل .. تذكرت يوم ضربني ذاك اليوم في الملحق بقسوة .. تذكرت انه حارمني من حنانه ومن كل شي وخلاني احس اني اقل من الناس


مسكت يدين ابوي وقربتها مني وحبيتها .. قلت بدموع: انا آسف .. بس الدم اللي انطبع على صدري وظهري ما انمحى .. وآثار جروحي لسى باقيه .. وقلبي ما زال مجروح من قسوتك


ابوي ببكاء: لاااااا تكفى ياولدي تكفى سامحني .. انا اعترف اني ظالم .. وهذاني اخذت عقابي وانحبست 15 سنة في سجن انفرادي لا انيس ولا ونيس .. واخذت عقابي من رب العالمين بعد وصار فيني شلل ما اقدر حتى آكل أكلي ولا اخدم نفسي .. ابراهيم انا بطلع من السجن بعد يومين .. وخلنا نبدأ صفحة جديده بيضاء بدون مشاكل


قلت بدموع وحزن: ما اقدر .. خل قسوتك تنفعك الحين


وقمت عنه على طول .. سمعت ابوي يناديني: لاااا ابراااهييييم ياولدي اسمعني شوي


وطنشته وطلعت برى السجن .. ركبت السيارة ومسحت دموعي بشماغي .. خلاص بنسى كل شي وبنسى ان عندي اب وبعيش حياتي .. فتحت قزازة السيارة اتنسم هوا واحاول اهدي نفسي


وصلت للبيت ودخلت وانا احاول اخفي حزني .. قابلتني ربى واستغربت من شكلي: حبيبي وش فيك ؟


قلت وانا اتصنع الابتسامة: لا ولا شي .. الا وين العيال ؟


ربى: ركووني يلعب بالبلايستيشن كالعادة وكادي تحوس ماتدري وش تسوي من الطفش


جات كادي عندنا وهي ماسكه دميتها بطفش ومبرطمه بزعل


ربى: ههههههههه هذي هي الطيب عند ذكره


كادي: بابا


ابراهيم بحنان: آمري يا روح بابا انتي


كادي بدلع: ابغى اروح عند سامي العب معااه


ربى: وش لك فيهم كلهم عيال وشلون تلعبين معهم؟


ابراهيم ببتسامة: عادي خليها تلعب بعدها صغيره "جلست على ركبي مقابلها" روحي حبيبتي بس لا تتأخرين هاه "وحبيتها مع خدها وراحت وهي مبسوطه"


ربى: انت دايما تدلعها اخاف تصير دلووعه بزيادة لا كبرت


ابراهيم ببتسامة: يا بنت الحلال خليها تعيش طفولتها وتستانس


جا راكان وهو مبتسم وحب راسي: هلا يبه .. "بترجي" ابي فلوووس


ربى ببتسامة: لا تعطيه ترا ما صلى الجمعة اليوم


ابراهيم: افااا .. اكيد لاهي عند البلايستيشن


راكان ببراءه: لا والله كنت نايم ومحد قومني آسف يبه


ابراهيم ببتسامة: يالله ماعليه "وطلعت من جيبي 50 ريال ورفعتها فوقه" تبي تاخذها ؟


راكان وهو ينطنط: اييه ابييها


ابراهيم بضحكه: الاسبوع الجاي تقوم بدري هاه .. ياويلك تترك الصلاة "وعطيته الفلوس"


راكان بفرحه: هيييييييييييييييه "وراح على طول"


ابراهيم: ههههههههههههههههههه ياحليله.. والله انبسط لا شفتهم فرحانين ومبسوطين الله يخليهم لي



ربى ببتسامة: ويخليك لهم آمييين

@@@@@@@@@@@@@@@@@@@@@@@@@@

بعد مرور يومين


طلع من السجن بخيبه وإهانه .. وهو منزل راسه بـ ذل .. كانت تنطبق عليه مقولة (عزيز قوم ذل)


بعد ماكان عزيز وله هيبه و شأن كبير والكل يحترمه ويحسب له الف حساب .. صار مذلول وحقير والكل ينظر له نظرة احتقار او نظرة دونيه


قاعد بكرسيه المتحرك وخلفه رجل من اهل الخير والعون يدفع له الكرسي


الرجال: انشالله تكون هذي عبرة لك .. وانشالله تبدى صفحة جديدة وترجع لربك وتتوب


ابو ابراهيم والحزن مالي وجهه قال بهمس: انشالله


الرجال: وين تبي تروح؟


ابو ابراهيم: ابي اروح بيتي .. بحي ال ..... منطقة ال .........


هز الرجال راسه ودفع الكرسي لسيارته .. نزل ابو ابراهيم من الكرسي وحطه في السيارة .. وركب هو من الجهة الثانيه وحرك السيارة


بعد 10 دقايق وصلوا البيت .. نزل الرجال ونزّل ابو ابراهيم وحطه في الكرسي .. دفع الكرسي ناحية باب القصر .. توقف وراح رن الجرس


ابو ابراهيم: مشكوور ياولدي ماتقصر.. تقدر تتوكل الحين بيفتحون لي ويعتني بي ولدي فهد


الرجال: العفو .. بس لازم اتأكد قبل "ورن الجرس مره ثانيه"


فتح فهد الباب واول ماشاف ابوه تغيرت ملامح وجهه لاحتقار: نعم وش تبي؟


ابو ابراهيم ببتسامة: فهد ! .. هلا والله ي ولدي تعال سلم على ابوك


فهد باحتقار: اقوول اخلص وش تبي ؟


ابو ابراهيم: وش فيك يا ولدي؟ افتح لي الباب خلني ادخل بيتي


فهد بسخريه: بيتك ! ههههههههههه .. لا ياحبيبي .. هذاك اول بيتك .. اما الحين صار بيتي .. سجلته باسمي انا لي بروحي .. يعني مالك حق فيه


ابو ابراهيم بصدمه: بس شلون انا ماني موافق


فهد: هههههههههه على كيفك هو .. حبيبي انا زوّرت توقيعك وسجلت البيت وكل املاكك باسمي انا واسم زوجتي ملاك


ابو ابراهيم بصدمه: وووشش !! .. شلون سويت كذا يا فهد انا ابوك !


فهد بسخريه: ابوي ! .. تخسي انت ووجهك .. انقلع يا المجرم يا خريج السجون


جات بنت متلثمه ووقفت جنب فهد بستغراب: فهد .. مين هذا الرجال؟


فهد: هذا عمك .. "بسخريه" ابوي


ابو ابراهيم هز راسه بأسف: لا حول ولا قوة الا بالله .. صدق الدنيا مالها أمان .. اجل انت ولدي فهد اللي عزيتك ودللتك وفضلتك على اخوانك تسوي بي كذا ؟ هانت عليك ابوك يالعاق ؟؟


فهد بعصبيه: اقول اذلف ماني مضيع وقتي معاك يالمشلول "ودخل وسكر الباب بقوه"


انصدم ابو ابراهيم اكثر .. ولده يقوله يالمشلول !!


ابو ابراهيم وهو يبكي ويشاهق كأنه طفل: لا حول ولا قوة الا بالله .. صدق الدنيا مالها أمان


الرجال وهو يربت على كتف ابو ابراهيم: اصبر يابو ابراهيم وتحسب عليه ربنا بينتقم منه


ابو ابراهيم ببكاء: لا .. انا تعلمت شي مهم ..تعلمت ان الدنيا دوارة ويوم لك ويوم عليك


الرجال وهو يهز راسه بأسف: لا حول ولا قوة الا بالله .. المهم وين تبيني اوديك الحين


ابو ابراهيم: لبيت ولدي ابراهيم .. هو ولدي الوحيد اللي بار وخلوق ومطيع .. اما الباقين الله يسامحهم


الرجال: ووين بيت ولدك ابراهيم ؟


ابو ابراهيم: طلع جوالي من جيبي وتلقا رقمه


طلع الرجال جوال ابو ابراهيم من جيبه واخذ رقم ابراهيم و دق عليه .. بعد دقايق سكر المكالمة والتفتت لابو ابراهيم: يلا اوديك


ودف الكرسي للسيارة .. نزل ابو ابراهيم وركبه .. وركب سيارته وحرك رايح لبيت ابراهيم

@@@@@@@@@@@@@@@@@@@@@@@@@@

(ابراهيم)


فتحت الباب لقيت بوجهي ابوي جالس على كرسي متحرك .. ووراه رجال


الرجال بترجي: يا ابراهيم ان كان فيك خير خذ ابوك وخله يسكن عندك .. تراه انطرد من بيته وماله احد بعد الله غيرك .. خله يسكن عندك وقابل السيئه بحسنه


ابوي ببكاء: ابراهيم يا قرة عيني .. انا عارف انك الوحيد اللي بتطيعني وتبر فيني من بينهم .. استهنت فيك وكرهتك لانك ولد اللبنانيه مادريت ان ولد اللبنانيه بيطلع رجال واحسن من عيال السعودية بمليون مره .. ابراهيم سامحني يا ولدي انا ادري ان فيك الخير وقلبك طيب مب مثلهم .. انا ندمااان والله ندماااااان


ناظرت ابوي وهو يبكي كسر خاطري .. واضح انه صار ندمان وحزين ومهان .. قربت لابوي وانا اردد ببالي مقولة ( اقوى الإنتقام العفو ) ومسكت الكرسي المتحرك وهمست للرجال: مشكور .. تقدر تتوكل الحين


دفعت كرسي ابوي لداخل البيت .. وانا ناوي اقابل السيئة بالحسنة .. واسامحه وانسى كل اللي راح .. سمعت ابوي وهو يدعيلي بفرحه .. ابتسمت ودخلته جوا البيت


ربى يوم شافتنا شهقت: رجااااال !! "واندست ورا الجدار"


قلت ببتسامة: ربى تعالي .. هذا ابوي


جات ربى وهي منصدمه وتناظر ابوي: ابووك !


اشرت لها وحطيت اصبعي على فمي يعني اسكتي .. دخلت ابوي للصالة والتفتت لربى: ربى من اليوم ورايح ابغاك تعتنين بابوي وتعطينه كل اللي يبيه .. مهما يكون هذا ابوي


ابوي: الله يوفقك يا ولدي .. مادري وش اقول انا عاجز عن شكرك


ابتسمت له والتفتت على ربى: نادي العيال خل يسلمون على جدهم


راحت ربى تنادي العيال .. بعد شوي جا راكان وقال ببتسامة: جدي !! توني ادري ان عندي جد هههههه "وباس راس ابوي"


وجات كادي وسلمت على ابوي وحبت خده .. فرح ابوي وقال: يا هلاااا والله بالحلوييين بسم الله عليهم الله يحفظهم "وحب خد كادي بفرح"


ابراهيم ببتسامة: هذا راكان وهذي كادي


ابوي ببتسامة: ماشالله تبارك الرحمن الله يحفظهم ويخليهم .. "ناظر كادي" ماشالله على القمر هذي الله يحظفها بسم الله عليها ..


رفعت كادي وجلستها بحضن ابوي على طلبه .. رفعت راسي لقيت ربى تناظرني مبتسمه


ربى قربت لي وهمست: حنون .. وقلبك طيب حتى على اعدائك .. ياليت الكل مثلك يا ابراهيم


حطيت يدي على خصرها وقربتها مني بحب .. واشرت عليهم وانا مبتسم: شوفيهم شلون مستانسين


كانت كادي جالسه بحضن ابوي وهو يبوسها اكثر من مره وهي تضحك مستانسة


ربى ببتسامة: دام انت بحياتهم .. اكيد مستانسين



وفي النهــايــــة .. عشنا انا وربى .. وكادي وراكان .. وابوي مع بعض بكل حب وروح أسرية .........


@@@@@@@@@@@@@@@@@@@@@@@@@@

بعد يومين:


كنا كلنا مجتمعين في الصالة .. راكان صديقي مع ركون الصغير يلعبون بلايستيشن .. وربى جالسه تأكل ابوي بالملعقة .. وانا حاط كادي بحضني ومعها السبورة اعلمها الكتابة


ابراهيم: يلا اكتبي وردة


كادي ببتسامة: كتبت


ابراهيم: طيب سيارة


كادي كتبتها بسهولة ورفعت راسها ببتسامة: خلصت .. شفت انا شطورة


ابراهيم ببتسامة: تتحديني ؟


كادي هزت راسها بإيه بحماس


ابراهيم ببتسامة: اكتبي الدنيا يا صاحبي كلها مآسي واحزان ماتضيق الا بالصبر تهان


كادي: اووه صعبه مره


ابراهيم: لا موب صعبه


كادي بدلع: لا والله صعبه


راكان: قووووووووووووووووووووووووووول


ابراهيم ببتسامة: طيب انا أملّيك الحروف "ومليتها حرف حرف"


كادي كتبتها بصعوبة ورفعت راسها فرحااانه: شوووف


راكان: قووووووووووووووووووووووووووووووول


اخذت السبورة وناظرتها كاتبة الدنياياصاحبيكلهاماسيواحزانماتضيقالابالصبرتهان > شبكت الحروف ببعض


ابراهيم: لااا كادي وش سويتي ؟


كادي بزعل: ليش موب حلو خطي ؟


ابراهيم: هههههههههه أي خط بعد انتي اكتبي صح اول بعدين زيني خطك ذا اللي يذكرني بخط الرياض للخرج


كادي برطمت بزعل .. قربت منها وحبيت خدها بحب


راكان: قوووووووووووووووووووول


ابراهيم: هيييه تراك ازعجتنا


راكان: ههههههه ياخي ولدك ذا اسبيكه مايعرف يلعب


ركوون بصرراااخ: غشااااااااااااااش


ابراهيم: هيه ترا بفصله الحين


راكان اخذ السبورة ورماها في حضني: اقول خلك في حروفك بس وافصلها عن بعض


ركون بضحكه: جيبوا عبدالله الربيعه خل يفصلهم عن بعض


راكان: ههههههههههههههههههه حلوووه


ابراهيم: هههههههههههههههه


.
.
.



¶`°•. النهـايـــــ ~The End~ـــــــــــة .•°`¶


