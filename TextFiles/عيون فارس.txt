الجزء الأول

"يا وقت وشـ باقي حزن تخفيهـ ؟؟ أظن حزن الناس كلهـ وصلني !! كل التعاسهـ والألم عايشهـ أنا فيهـ !!حتى الأمل خيب بها اليوم ظني !"
فتحت عينها ع تسلل اشعة الشمس بخفة الى الغرفة .. فركت عيونها .. نزلت من ع السرير .. و طالعت نفسها في المنضرة و ابتسمت .. بدلت ثيابها .. و يلست ع مكتبها .. و ردت الكرسي ع ورى ..
غمضت عينها .. ع آخر طرف من رموشها .. فجتهم .. تحس اليوم غير عن كل باقي الأيام .. فيها نشاط تبي تفجره في أي شي حواليها .. تمتمت بـ كلمات ما تدري شنو معناها .. أخذت السجادة و صلت .. قرت قرآن .. بعدها شلت السجادة و القرآن و ردتهن مكانهن
.. ..........::::::::::.......... 
( عيـون ) 19سنـ،ـة .. اول سنة جامعة .. عيونها سود ..و شعرها ناعم و حريري و طويل و أسود مثل ظلمة الليل .. خدودها متوردين مثل الفراولة .. و خصوصا اذا كساها الخجل يصيروا طماطم .. من يناظر عينها يذوب .. قصيرة شوي أخلاق و كمال و لا أحلى .. خجولة حيل .. بس مغرورة شويـ ..تعاني صعوبة شوي في التأقلم مع أسمها .. لانه غريب .. لكن ابوها ( الله يرحمه ) كان ناذر انه يسمييها بـ هذا الاسم .. مع الايام بتتعرفوا عليها أكثر .. و بتحبوها أكثر
.. ............::::::::::..........
نزلت تحت فـ كانت اختها أحلام و أمها يالسين في الصالة .. اما ابوها فـ متوفي من كان عمرها 4 سنواتـ .. " أحلامـ 20سنـة مخطوبة الى ولد عمها بشار .. صديق فارس .. ما عندها أي ملامح من عيون .. شعرها متوسط .. بني .. عيونها ناعسات لونهن عسلي .. اما هي فـ طويلة شوي .. بـ تتعرفون عليها اكثر مع الاجزاء " كانت أمها تقرأ في مجلة .. و أحلام تعدل اظافرها .. كانوا مشغلين ع موسيقى هادية .. و المكان ظلام شوي لان الستاير مصكوكة .. صاير الجو رومانسي مع شوية من اشعة الشمس الي منطبعة بتسلل ع المزهرية الكريستالية .. فتحت عيون الستاير . فـ انتبهوا لها .. اخذت تضحك ..
عيون : صباح الخير يا احلى اخت و أم بالدنيا و راحت تحب راس أمها 
ام سامر : هلا و الله بالغالية هلا
أحلام : صباح النور........ يلست عيون يم أمها .. 
أحلام : يمه متى بيي سامر من باريس؟
" سامــر .. 23 سنة .. متـزوج من 9 أشهر و مرته حامل .. زوجته من باريـس .. عايـش هـناك يـدرس مـن 4 سـنوات .. أعجب فـيها و اسمـها ( رهف ) فخطبها قبل 8 أشهر .. و بعد شهرين تزوجوا .. اما الحين فـ هي حامل "
ام سامر : ما ادري و الله يقول عمج ابو بشار انه اليوم الساعة 4 العصر بيوصل
أحلام : زين عيل ..
عيون : و بييب معااه زوجته ؟
ام سامر : أكيد بييبها يعني يخليها هناك و هي حامل!
عيون : يعني خلاص يعيشون ويانا؟
ام سامر : اي........ عيون : في وين يسكنون ؟ 
ام سامر : في الطابق الي فوق........ عيون : شنوو .. الي فوق و بدون اثاث و لا شي 
أحلام : صباح الخير .. من زمان اثثناه
عيون مستغربة : شنوو و انا ما ادري
أحلام : اي كانت هاي هدية زواجهم من عمي.... الا بـ الجرس يطق
عيون : انا بروح اشوف منو ...و بسرعة راحت لانها كانت تنطر رفيجتها " مريم " 
" مريم .. صديقة عيون الروح بـ الروح من ابتدائي .. الحين ثنتينهم يدرسون طب في جامعة البحرين .. مريم .. أخت فــارس .. الي بتتعرفون عليه مع البارتات الياية .. بِتكون من أبطال القصة "
عيون شرعت الباب ع بالها مريم .. لكنه كان بشار ..( ولد عمها ) .. و بسرعة صكت الباب ..
عيون .. اووف و انا مشرعة الباب .. يا ربي الحين شنو اسوي .. ؟!
راحت خذت لها شيلة و لبستها .. عيون : منوو؟
بشار : الجني .. و منو انا .. مب كانج شايفتني من مساع ..
عيون و هي تضحك : تفضل تفضل .. 
دخل اخذ يطالع المكان .. كان يدور ع لمحة لـ أحلام ( خطيبته ) 
عيون : بشار .. وين رحت؟
بشار : لا و لا مكان .. وين أحلام ؟
عيون : داخل
بشار : يعني أظل برع
عيون تضحك :اكيد تفضل
بشار : تامرين أمر كم بنت عم عندي ..
عيون نزلت راسها و الحيا كاسيها من اخمص قدميها ليما قمة راسها .. 
عيون بصوت ناعم : تفضلـ ،، دخل فقعدت في حديقة بيتهم.. هذا ما ياز عن سوالفه .. ادري به لوتي .. ابو طبيع ما يوز عن طبعه .. بس أحلام قدها و قدود .. بتقدر عليه و بـ تغيره .. 
و مرة ثانية طق الجرس .. و بسرعة علشان تشوف منو .. لكن هذه المرة خذت حذرها و لبست شيلتها و فتحت البابـ ..
كانت تطالعه و متعجبة .. لاول مرة تشوفــه .. تذكر انها لمحته قبل لكن ما تدري وين .. اما هو فـ كان متهبل من جمالها .. تتوقعون منو ؟ هذا فارسـ !!! فارس .. انا شفيني افكر فيها .. ياهل ..
فارس : ممكن تنادين لي عيون ..عيون استغربت هاي اول مررة تشوفه .. لكن نظراته تذبحها .. وااايد مغرور .. 
عيون بكبرياء : انا عيون
فارس معصب : بدون حركات يهال .. بسرعة نادي لي عيون ( يمكن ع بالها ساذج .. اصدقها .. هاي ياهل .. يمكن عمرها 17 بالكثير )
عيون : انا قلت لك عيوون .. فارس عصب أكثر : الحين اذا ما ناديتي لي عيونـ ......... الا بـ بشار يقاطعهم بشار : هلا و الله بـ فارس هلا بـ الزين و اخذوا يهذرون .. و عيون قاعدة ع أعصابها .. شفيهم ذلين .. انا جدامهم منو .. علشان يطنشونيـ .. 
.........::::::::::::.........
( فـارس ) 21 سنـ،ـة .. دارس في ماليزيا 3 سنوات .. وسيم .. البنت الي تطالعه تفهي .. أبيض .. شعره أسود مايل الى البني طويل يوصل الى ذقنه .. وايد وسيم .. و لا ضحكته تذوبـ .. طويل شوي .. جسمه اوكي .. صفاته حلوة .. لكن وايد وايد مغرور ..
............:::::::::::...........
عيون استسلمت و كانت بـ تروح
بشار : عيوون
عيون : لبيـه بشار : يقول لج اسف
فارس معصب : شنو اسف .. الحين انا ما يبت طاريها
بشار : يا اخي امزح معاك .. عيون انا الي اسف .. انا طلبت منه يجي لي هناا .. و اذا كان يبيني يناديج .. و انتي بتنادي بس .. 
عيون كانت معصبة حدها .. و هي تقول في نفسها .. و الله انا ما استاهل كلمة اسف .. و منو هو علشان يكلمني بهذه اللهجة .. صج مغرور و شايف نفسه .. اكرهك .. اكرهك .. يا فارس ..
دخلت داخل و صكت الباب بـ قوة وراها .. عصبها .. راحت الصالة و قعدت ع الكرسي و هي تتحلطم ..
أحلام : بل .. شبلاج .. من مساع محلاتج الحين انقلبتي علينا ..
عيون : هذا الي ما يتسمى .. رفع ضغطتي ..
أحلام : لا يكون بشار .. 
عيون : افففف .. فكينا زين .. بشار .. هذا حده يرقم بنت و يقتل نملة .. 
أم سامر : عنبووه .. تتكلمين عنه و كأنه واحد غريب .. مب ولد عمج .. عيل الغرب شنو يقولون ..
أحلام : أي و الله .. شكلها بعد نست انه خطيبي بعد ..
عيون : ( ماكوا رد ) أحلام بـ طنازة : منو الي رفع ضغطتج يا ست الحسن و الدلال .. 
عيون : ما لج خص ..
وقفت و راحت غرفتها .. أحلام و أم سامر أخذوا يطالعون بعض بـ تعجب .. دخلت غرفتها و صكت الباب بقوة .. قفلت الباب .. و رمت نفسها ع السرير .. بطلت شعرها و رمت ربطة الشعر ع التسريحة .. حست نفسها مخنوقة .. فتحت الدريشة .. دخلت نسمة هوى طيرت خصلتين من شعرها .. تداعبهم بِـ خفة .. يودت شعرها لان كان الجو مغيم شوي .. يابت لها كرسي .. و خلته يم الدريشة .. أخذت تطالع تشكل الغيوم ع الشمس .. و الطيور تخترقها بـ سرعة .. و كأن حد لاحقنها .. ضحكت ع افكارها .. وقفت شغلت لها موسيقى هادئة .. قعدت ع مكتبها .. طلعت دفتر خواطرها .. و كتبت ..
" لأن حبك في داخلي سأعبر مدن الشوق زحفا إليك سأفرد أجنحتي عاليا لعلي إليك طيرانا أصل .. عبر السحاب أراقص الهواء .. أصاحب رذاذ المطر .. أصغي لزقزقة العصافير وهديل الحمام وهمس الشجر .. وهي تتلو ترانيم العبادة .. .تسبح في خشوع واخضرار .. سأترك برج الواقع وأسكن برج الأحلام سعيا للبقاء معك .. ملئ العين سيكون نومي فبين أضلعك سكني. أحبك !!!! فكيف كان الفراق .."
طول حياتها تكتب و تكتب في هذا الدفتر .. لكن ما تعرف لـ منو .. صكته و أخذت نفس طويل .. طلعت لها كتاب من كتب الجامعة .. و نست و الوقت و هي تدرس فيــه .. 
.... تكلم شوي مع بشار و ركب سيارته .. سيارته كانت مكشوفة .. لونها ازرق فاتح .. يبين فيها أي شمخ .. لفت نضره خط طويل يبين ان حد مسونه عمداً .. لف نضره يمين و يسار .. شاف ولدين منخشين ورى السيارة و يضحكون بـ صوت واطي .. راح لهم .. يودهم من كتفهم .. و لـ لحظة وقفوا عن الضحك .. جثى ع ركبته ..
فارس ( بـ حنان ) : ليش سويتون في السيارة جذي .. 
الياهل (1) : هاااااا .. حـ حـ حـ حنا ما سوينا شـ شـ شي ..
فارس ( بـ نبرة جادة ) : كل هذا و ما سويتوا شي .. يود يد الياهل (2) الي كان ضاغط عليه بـ أقصى قوة عنده ..
الياهل(2) : أ أ أيدي ما فيها شي .. 
فارس : عيل ليش ضاغط عليها جذي ..
الياهل : و و و و و لا شي ..
فارس يود يد الياهل و فتحها بـ لطف .. يود القطعة المعندية الي كانت فيها و خلاها قدام ويوههم .. فارس : و شنو هذه .. 
الياهل ( 1 ) : هذا منه هو ..
الياهل ( 2 ) : لا هذا منك انتَ .. مب مني انا .. 
الياهل ( 1 ) : لا انتَ
الياهل ( 2 ) : لا انتَ ..
فارس : خلاص .. اخذ القطعة و رماها بعييد .. فارس : يلااا روحوا بيتكم .. ابتسموا له و راحوا يركضون .. و قف و أخذ يراقبهم .. رجع لـ سيارته .. لكنه لف نضره لـ بيت ( عيون ) .. شافها واقفة عند الباب تطالعه .. وقف جامد .. بدون أي حركة .. >>>




الجزء الثاني( الفصل الأول )

شين بـ جوفي مـا درى فيـه شفـاف !! ولا كل من يقـرا الملامـح قرانـي !! وين السعادهـ ودربهـا كلـه إجحـاف !! لا راح هـمّ ... جـدّ هـمّ ودعانـي !! كنّي مطيـة للشقـا بيـن الأجـلاف !!لا روح تفهمنـي ولا قلـب حـانـي !!!! ,,::,,

طالعته و دخلت داخل .. 
اففففففففف هذا الى حد الحين واقف .. 
عيون : أحلاااااااااام ..
احلام : خير .. شبلاج تصارخين ..
يلست يمها .. : متى بنروح المطار لـ سامر و رهف ..
أحلام : الساعة 4 العصر .. ليش تسألين ..
عيون : بس..

وقفت و ركضت غرفتي .. فتحتها .. و يلست ع مكتبي .. رديت ادرس .. ما عندي شي غير الدراسة .. افكر اكمل دراستي و اصير دكتورة .. و هذا طموحي .. 
مر الوقت بسرعة .. و ع الساعة 4 رحنا المطار
رحنا انا و .. العنود .. أحلام .. ام سامر .. أبو بشار .. بشار 
لـ استقبال سامر مع حرمتهـ ,, العنود كانت أكثر وحدة بيننا تنتظر سامر ,, كانت تحبه .. الا ذايبة في هواهـ ،، الكل كان يدري عن حبها ,, حتى سامر ,, لكنه ما كان يكن لها اي مشاعر ,,عدى مشاعر الاخوة ,,يعتبرها أخته و بس ,, 

_________________

) العنود ( 20 سنــة .. حلوة .. طيبة .. تدرس في اكاديمية دلمون .. هندسة معمارية .. من صغرها كانت تحب سامر .. لما سافر علشان الدراسة .. اهي متعلقة بأمل انه اذا رد بـ يتزوجها .. رفضت راشد .. انسان يحبها و يعزها .. و لها مكانة كبيرة في قلبه علشان بس سامر ..لكن عمي و حتى حنا ما قالنا لها انه تزوج .. خايفين ع ردة فعلها ..

_________________

اول واحد لمحوه كان سامر يجر الشنطـ ،، العنود ما صدقت روحها طارت عليهـ ،،
العنود بـ نعومة : سامر .. شحالك ؟ 
سامر : الحمدلله عايشين .. انتي شخبارج ؟
العنود : انا بخير .. و شلون الدراسة كانت معاك ؟
سامر : عال العال .. 

قاطعتهم رهف ) زوجة سامر ) 

رهف : سامر .. حبيبي الشنطة ثقيلة .. خلها مع الشنط الي عندك
سامر : كل شي و لا الغالية رهف .. ( يود بطنها ) و الغالي حمد
العنود منصدمة : و .. و .. و مني هذه ؟
سامر مستغرب : هذه حرمتي رهف 
العنود و الدمعة تنزل من عينها : يعني انت تزوجت ؟
سامر : اي تزوجت .. ليش ما قالوا لج ؟
العنود يودت يد سامر : لا سامر ... مستحيل .. انا تحديت الدنيا علشانك .. و ... و ... و رفضت الانسان الي يحبني كل هذا علشانك .. انت علقتني فيك و الحين تخونني 
سامر التفت الى رهف المنصدمة من الي يصير 
سامر : خلاص العنود الي صار صار 
العنود جثت ع ركبتيها : حرام عليك .. حرااام سامر .. 
خلت جبهتها ع يد سامر .. الي كانت ميودتنها بـ قوة ..
صار لها ع هـ الوضع 10 دقائق .. 
( وقفت و مسحت دمعتها )
العنود : و .. و الياهل منك 
سامر : اكيد مني .. يعني شنو .. نسيتي هذه حرمتي 
العنود دموعها نزلت و أخذت تركض الى ابوها ( ابو بشار ) و طاحت في حضنه 
العنود : يبه ... سامر ... خاين .. يــــــــبـــــــــــه
أبو بشار : خلاص يا بنيتي 
العنود : يبه ليش ما قلتوا لي ليييش !!!! 

اما عند سامر و رهف ... كانت رهف منصدمة ما تعرف شنو تقول .. و هذه اول يوم تشوفهم فيها و صار الي صار .. و بعد هذا شنو بصير .. 

سامر : رهف 
رهف دموعها تنزل و تطالع العنود شلون تبجي : .......
سامر يود رهف من يدها : رهف .. هذه مراهقة .. شيليها من بالج 
رهف و هي تبجي : لا سامر هذا كلام بالغين .. مب مراهقين .. 
سامر : رهف انتِ تدرين اني ما حبيت و عزيت في الدنيا غيرج 
رهف : خلاص سامر .. لا تجذب زيادة 
سامر زاد من قبضته ع يد رهف : لا رهف انا من صجي احبج .. الي خلا العنود تشعر بهذا الشعور .. انها لما كانت صغيرة .. كنت الوحيد الي العب معاها .. و اذا بجت امسح دمعتها من عينها .. و اذا تناجرت مع اخوها بشار .. انا ادافع عنها .. و لا تنسين كانت مراهقة .. خلت في بالها .. ان شعور الاخوة الي البيننا .. حب ..!!!!
رهف طالعته مدة .. بدون أي كلمة تطلع من فمها ..
سامر : صدقيني رهـــــف ..
ابتسمت له 

قاطعتهم عيون .. من شافت اخوها لمته و اخذت تبجي 
سامر : عيون .. 
عيون : ســـــامـــــر 
سامر لم اخته اكثر : اشتقت لج .. اشتقت لج عيون ..
عيون رفعت راسها فوق : و انا اكثر سامر .. سامر ليش خليتنا 
سامر باعد عيون عنه و ربت ع كتفها و ناظر رهف ..
سامر و هو يأشر الى عيون : هذه ...
رهف قاطعته : عيون أختك 
عيون : تعرفين تتكلمين عربي 
رهف : اي .. انا اصلي كويتية .. لكن عايشة مع أمي في باريس 
عيون ابتسمت : و النعم 
رهف : الله ينعم في حالج 

تقرب منهم أبو بشار ..
ابو بشار : الحمدلله ع السلامة ..
سامر : الله يسلمك 
( حباه ع راسه ) 
سلمت عليه أحلام و بشار و أمه قلبت المكان مناحة لما شافته .. 

وصلوا كلهم البيت .. 
عيون تأخرت عن الجامعة .. فـ دقت ع مريـم .. 

عيون : هلا مريوومة
مريم : هلا و الله بـ عيون .. شحالج ؟
عيون : تمام .. نسأل عنكم 
مريم : الحمدلله انا بخيير .. الا سوري حبيبتي ما قدرت اييج 
عيون : هذه المرة طوفتها .. لكن لا تعيديها 
مريم : حاضر سيدتي .. أمر ثاني ؟
عيون : لا بس اقول انتي بالجامعة ؟ 
مريم : اي .. ليش تأخرتي 
عيون : الحين ياية 
مريم : اوكي ..
عيون : اخوج ليش ياي بيتنا ..
مريم : اخوي .. فــــــــــــــارس ..
عيون : ليش عندج غيره ..
مريم : ما ادري .. يمكن يشوف بشار .. تدرين انه رفيجه ..
عيون : أي يمكن 
مريم : الا ليش تسألين ..
عيون : لا ماكوا شي .. نطريني عند باب الجامعة .. زين .. 
مريم : اوكي
عيون : بااي
مريم : باي

راحت الصالة ..
عيون : انا رايحة الجامعة ..
سامر : يلسي معانا ما شبعنا منج .. 
عيون : لا انتوا بتعيشون معانا و بقابلكم ليل و نهار لما اقول بـــس ..
سامر : هههههه حشى .. عسب مليتي مناا ..
عيون : هههه لا انتوا قعدتكم ما تنمل .. 
عيون ( تطالع العنود ) : العنود تعالي ..
وقفت العنود الي كانت في دوامة من البجي ..
عيون يودت يد العنود و طلعتها عن الصالة ..
عيون : شبلاج العنود .. الي صار صار .. لا تسوين في روحج جذي ..
العنود طاحت في حضن عيون ..
العنود و هي تصيح : بس ليش ما قالوا لي .. حرام عليهم .. سامر .. قص علي .. ليش ليش ؟ 
عيون تمسح ع راس العنود : العنود صج انج اكبر مني بـ سنة .. الا ان انا اعتبرج مثل اختي و اكثر .. لا تخلين هذا الشي البسيط يخرب عليج .. نسيتي انج في سنة ثانية جامعة .. 
العنود تمسح دموعها ..
عيون تبتسم لها : اهتمي بـ نفسج ..
و طلعت عنها ..
احكولي شو رأيكم؟ اكملها ولا لأ؟





الجزء الثاني ( الفصل الثاني )

هذه الحياة .. دوامة من الاحزان .. كم من فقدوا حياتهم و مستقبلهمـ بسبب ما ينذكر .. احدهم جن جنونه عندما شعر بـ الفرح و آخر بـ الحزن .. سئم الكثير من الحياة فـ تطرق الى طريق الشؤم .. الا و هو الانتحاار . 


1/2 ساعة .. و وصلت عيون الجامعة .. 

دخلت الجامعة اخذت تسرع في خطواتها ,, علشان تلحق ع المحاضرة ,, 

كانت منزلة راسها تطالع ساعتها ,, 
و اصطدمت في شخص ,, 
ما طالعته لانها كانت متأخرة ,,
اكتفت بكلمة "اسفة "

مشت شوي و وقفتـ ،،
تبي تشوف عجلتها خلتها تصدم بمنو ,,
لفت راسها الا ورى ,,
لكن من شافته لفت جسمها كامل ,,
فتحت عينها ,, 

هذا الي ناقص .. الحين يقول عني ان انا متعمدة ادعمه .. اوف شنو هـ الصدفة الى خلتني مع هذا المغرور ,, 
فارس .. و ليش فارس بالتحديد الي دعمتهـ ,, 

لكنه عطاها نظرة وحدة بس و راح عنها و خلاها ضايعة ,, عيون .. خلت هذه الافكار .. و بسرعة الى قاعة المحاضرة ,, 

دخلت الا بـ مريم كانت يالسة و شكلها حاجزة كرسيينـ ،،

عيون تقربتـ ،،
عيون : السلام عليكم
مريــم : و عليكم السلام .. هلا عيون قعدي ؟ 
عيون قعدت : ليش كرسيينـ ؟
مريــم : كرسي لج و الكرسي الثاني الى فارس اخوي 
عيون فتحت فمها : فااارس !!!!!!! 
مريــم : اي فارس .. شفيها ؟
عيون : هااا ... لا ما فيها شي .. بس ليش يحضر المحاظرة ؟ و هو مخلص دراسة .. ؟ 
مريــم : لا بس اهو مستمل من البيت .. و يحب يحضر المحاظرة 
عيون : اهاا

وصل فارس دخل ناظر عيون بنظرة كلها غرور 
ردتها له عيون بنظرة خلته ينقهر 
يلس فارس و لا عطى عيون أي إهتمام 

ابتدت المحاظرة و خلصت ..
ما ان خلصت حتى ابتدت عيون 
عيون : مريوم .. 
مريــم : لبييه 
عيون : عندي لج خير بـ مليون دينار 
مريــم : قولي 
عيون : سامر !
مريــم : اممممم سامر اممم ( تودي عينها يمين و يسار ( 
عيون : ما عرفتيه
مريــم : لا 
عيون : اوكي ... سامر .. الوسيم ... اللطيييف ( تمد الياء و تعيب ع صوت مريــم ) 
مريــم : لا تقولين سامر أخوج !
عيون : أي سامر أخوي 
مريــم نقزت : شفيه ؟
عيون : رد من السفر 
مريــم : صج 
عيون : بس ...
مريــم : شنو 
عيون مرة وحدة : بصير عمة مريووم 
مريــم تعيبع صوت عيون الناعم : بصير عمة ( عدلت صوتها ) مب مثل حظي انتي بتصيرين خالة .. اما انا لا .. لكن انتظر اصير عمة 
و تلف راسها الى فارس .. 
فارس رفع راسه وطالع مريم اخته تبتسم له و أبتسم 
عيون في هذه اللحظة ذابت .. صج يوم قالوا من برى هالله هالله و من داخل يعلم الله .. 
قاطعت تفكيرها
مريم : عيووون ... وين رحتي 
عيون : هااا .. لا بس أشك تصيرين عمة 
انتبه لها فارس و رفع عينه يبي يسمع ليش : ... 
مريــم : ليش ؟
عيون و هي توقف : ما أظن وحدة ( تحرك طرف صبعها من فوق فارس الى تحته ) بتقبل تتزوج مغرور
و مشت عنهم راحت وراها مريــم .. 
اما فارس منصدم .. 
الحين انا صرت مغرور .. و الله تشوفين نفسج انتي أول .. 

طرد هذه الافكار من عقله و قام .. أخذ يمشي لما وصل عند بوابة الجامعة .. 
لاحظ مريــم مع عيون .. سمع شوي من كلامهم 
مريــم : تصدقين شوقتيني اشوف رهف حرمته 
عيون : اوكي تعالي معاي 
مريــم : شنو ايي معااج ؟
عيون : شفيها يعني .. بناكلج !!!
مريــم : بس ......
عيون : لا بس و لا شي .. بتيين لو أزعل عليج ؟ 
مريــم : اوكي ... بس ما نتأخر 
عيون : اوكي 
قاطعهم فارس : انا اقول لا ما تروحين 
مريــم : فاارس !!
فـارس : كأنج سمعتين كلامي You will not go away 
مريــم : الله يخليك فاارس 
فـارس : قلت لج لا يعني لا .. بسرعة روحي سيارتج .. وردي البيت .. خلني ارد و انتي مب هناك .. تعرفين شنو يصير لج 
مريــم باقي شوي و تبجي : بس هذه المرة فاارس
فـارس : لا 
كمل فارس كلامه و بسرعة مريم ع سيارتها طالع عيون شافها تطالعه بـ استحقار .. صارت تعتبره .. مب بس مغرور .. الا اناني .. و حقير .. سخيف .. صارت كل لحظة تكرهه أكثر من الي قبلها .. 

راح عنها فارس و هي باقي شوي و تحترقـ ..
خلته و ركبت سيارتها و مشتها ..
في الطريق أخذت تلفونها و دقت ع مريم تبي تعتذر منها 
بس كان مقفل خلتها ع جنب و شغلت ع موسيقى رومانسية 
فارس كان في سيارته و الصدفة كان في نفس الطريق 
كان مب مشغل شي .. لان اصوات برع تكفي كانت سيارته مكشوفة
و يا حليل شعره يطير مع الهوة ..
لاحظ السيارة الي يمه سيارة عيون ..
حب يشوف شكلها مرة ثانية و هي معصبة .. رغم انه ما يحب يحتك فيها .. بس تسلية .. لان ما عنده شي يسويه .. فـ قام و شمخ سيارتها ع صوب 
وقفت عيون و فارس مشى ع الطريق علشان يلف ع الدوار 
وصل لها كانت مسندة ظهرها ع السيارة و مرجعة راسها ع ورى 
تقرب منها شوي كانت دموعها تنزل 
ليش .. ليش تبجي عيون .. لا يكون انا السبب .. و الله .. و انا شلي فيها .. ( رغم انها كسرت خاطره و هي تبجي ) طقاق خلها تبجي لما تخلص دموعها .. خلاها و مشى عنها .. 

ركب سيارته .. كان الفضول بيذبحه
يبي يعرف كل شي عن عيون .. 
لكن ليش ؟
شفيها عيون عن كل البنات ..
المهم انا ابي اعرف كل شي عنها 
بس علشان اروي فضولي 

اتصل ع بشار 

بشار : هلا و الله بـ فارس 
فارس : هلا فيك.. شلونك ؟
بشار : تماام ..نسأل عنكم ؟
فارس : حناا الحمدلله عايشين .. اقول بشار ... ابيك بموضوع 
بشار : تفضل
فارس : لا الكلام بالتلفون ما ينفع .. اشوفك 
بشار : اوكي وين ؟
فارس : امممممم شرايك في مطعم الابراج ..
بشار : لكن هذا الاكثر للعوايل ..
فارس : اوكي .. نروح مجمع الدانة .. لو السيف ..
بشار : خير ان شاء الله اشوفك في السيف .. 
فارس : مع السلامة 
بشار : في امان الله 

______

راح بشار و قلبه يضرب من الخوف 
شاف فارس يالس ع طاولة من الطاولات و بنتين مفهين وهم يطالعونه
اهو اخذ يضحك ع رفيجه .. البنات يموتون عليه .. و هو ما يعطيهم ويه 
المهم راح يلس ع الطاولة 

بشار : السلام عليكم 
فارس : و عليكم السلام 
بشار : خير ؟؟ 
فارس : الخير بـ ويهك .. 
بشار : قول خرعتني !!
فارس : عيون
بشار انصدم : عيون ... شفيها ؟ 
فارس : لا ماكوا شر .. بس ابي .. يعني .. صفاتها .. أسأل 
بشار : شنووو
فارس : ابي أعرف كل شي عنها 
بشار : اووه بدا الاخ يحب 
فارس انصدم و في نفس الوقت عصب : شنو انا احب مثل هذه .. انسانة مغرورة و شايفة نفسها ( هدأ نفسه شوي ) انا ابي اروي الفضول الي ياني و بس 
بشار ضحك : تصدق هذه الي تقول عنها هذا الكلام .. كنا قبل انا و سامر أخوها .. نتحدى بعض عن الي تعطيه ابتسامة أو حتى نظرة
فارس : فاضيين .. اوكي ما بتتكلم 
بشار : في شنو ابتدي لك 
فارس عصب : تراك طلعتني عن طوري 
بشار : اوكي خلاص .. عيون .. بنت و لا كل البنات .. حلوة و ... 

قاطعه تلفونه 

بشار : لحظة ارد ع التلفون ( في التلفون ) الو .. هلا و الله بالغالية .. احلام .. حبيبتي شفيج .. ليش تصيحين .. شنو .. متى .. لا حول و لا قوة الا بـ الله العلي العظيم.. خلاص حبيبتي مسحي دموعج و انا ياي .. قلت لج خلااص .. باي .. اوكي اوكي ما بتأخر .. اوكي .. الله يسلمج 

وقف بشار و اخذ يركض بسرعة الى سيارته فارس ركض وراه 
فارس وصل الى بشار .. و ركب معااه السيارة . و باعداه عن السكان و هو الي أخذ يمشيها بـ بطأ .. 
فارس : ما تقول لي الحين شنو فيك .. و وين بتروح 
بشار : المستشفى 
فارس مستغرب : المستشفى ؟ عسى ما شر 
بشار : عيون 
فارس وقف السيارة : عيون .. شفيها ؟
بشار و صوته رايح : ما ادري .. ما ادري .. أحلام ما قالت لي شي 
فارس اخذ يمشي السيارة بـ اسرع ما عنده حتى ان بشار لاحظ هذا الشي ..لاحظ دمعة بعين فارس 

ليش .. ليش .. انا فارس .. فارس .. ليش قلبي يحترق جذي عليها .. عيون .. شسويتي فيني .. ليش انا اسوي جــذي .. عـــــــيـــــــــــون .. 

ااااه يا دنيا .. كرهها .. لكن المصيبة انها في حادث .. الحوادث واهوالها الي ما ينجي منها الا القليل .. يمكن تموت عيون و تضيع معاها احلامها .. و يمكن تعيش و تبني آمالها الى غد مجهول ..

>>> يتبع في الجزء القادم 
رؤوس اقلام نشفت أحبارها .. عيون و حادث .. يمكن يدمرها و يمكن يمدها بـ الحياة .. و أهلها و وقع الصاعقة الي عليهم .. 
هل هذه النهاية ؟





الجزء الثالث

" اسرق من الدمع فرح..و أضوي من الظلمه شموع.. أعزف من جروحي نغم ..و أرسم مع الغربه رجوع .."
نزل 

بشار و فارس من السيارة .. و من عجلتهم نسوها مفتوحه .. أخذوا يدورون في أنحاء و ممرات المستشفى .. لما لقوا أحلام يالسة ع الارض و حاطة راسها بين ريولها و تبجي بصوت يقطع القلبـ ،، 
تقرب منها بشار و هو يرتجفـ ،، لمها في صدرهـ ،،

بشار : أحلام .. 
أحلام تبجي بصوت أرفع : ......
بشار : أحلام شفيها عيون ؟ 
أحلام زادت : ..... 

راح عنها بشار و شاف ام سامر ( أم عيون ) يالسة ع الكرسي و رهف حرمة سامر تهديها اما العنود أخته فكانت حالتها حالة كانت عيون مب بس بنت عمها الا أختها و صديقتها .. 
تقرب بشار من سامر .. و أخذ يطالعه بعيون كلها دموعـ ،، 

بشار يود سامر من كتفهـ : شصاير !!!
سامر نزل راسه : ........ 
بشار أخذ يهز سامر : شصاير ما تتكلم ؟ ( و لف عليهم يطالعهم و دموعه تنزل و أخذ يصراخ ) ما تتكلمون .. شفيها عيون ؟ 
سامر و هو يطالع الجدار : حاادث 
بشار لفت نظره له : شنو يعني .. شصار فيها ؟ 
سامر و هو معصب و صوته كله رايح : بس خلااص .. لا تذبحنا زيادة .. 
بشار نزل راسها و أخذت دموعه تنزل ع الارض رغم انها بنت عمه الا انها غالية عليه : .... 
سامر حس بالذنب و يود كتف بشار : الدكتور عندها ( و لم بشار ) لا تخاف ان شاء الله خير 
بشار مسح دموعه : ..... 

فارس واقف متجمد ما يدري شنو يقول لسانه تعثر ما يقدر ينطق بس راح ع الكراسي و قعد رفع نظارته الشمسية و غمض عينه و رجع راسه ع الجدار .. 
انتبه لما حس ان أحد يالس يمه
كان بشار .. 
بشار اخذ يدق ع رقم في تلفونه .. اااه يا بشار هذا وقته و بتتصل لـ منو تفجع قلبه أكثر .. 
بشار يطالع سامر : ابوي ما يرد ع التلفون
من نطق بـ ابوي زاد بجيهم .. العنود انتبهت و بشار وقف 
بشار : شفيكم ( و يلف ع سامر ) شفيه ابوي ؟ 

و العنود واقفة كانها صنم تطالع سامر .. تنتظر منه الاجابة

العنود تصارخ و هي تهز سامر : ما تتكلم .. ما تقول .. شفيه أبوي ؟

سامر باعد يدها و راح يم بشار .. 
سامر : عمي من عرف بالحادث .. انصدم و ياته جـ .. جــلطــ .. جلطة ..

بشار وقف ما تكلم .. العنود انهارت ع الارض .. لانهم ما قالوا لها .. رهف اتباعدت عن ام سامر .. و راحت الى العنود .. جثت رهف ع ركبتها و هي تصيح و لمت العنود .. 
رهف و صوتها رايح من الصياح : العنود .. اذكري الله .. اذكري الله 
العنود طالعتها و صرخت في ويهها : انتي عاد اخر وحدة تتكلمين .. روحي عني ما ابي اشوف رقعة ويهج خير شر ( و تمت تصيح و رهف حاضنتها ( 

بشار الى حد الحين واقف ما يتحرك وقف فارس و لم بشار ..
فارس : خل ايمانك بالله قوي الي مكتوب علينا راح يصير 
بشار بعده واقف و فاج عينه و ما يتكلم و لا يتحرك .. 

العنود تقدمت لهم و عينها منتفخة من الدموع من شافها فارس تباعد عن بشار تقربت العنود اكثر الى اخوها بشار و طاحت في حضنه و هي تصيحـ .. 

العنود : لا تروح عني انت بعد لا تروح 
بشار : .... 
العنود تهز بشار و هي مايتة من البجي : حرااام عليكم كلكم .. ليش خليتوني ليش ( لفت ع سامر ) انت خليت الانسانة الي تحبك و رحت الى هذه ( تأشر ع رهف ) و تناظر الغرفة الي فيها عيون و الدكتور و زاد بجيها ) و عيون بين الحياة و الموت و بتخليني ( و ترد تطالع بشار ) و انت يا بشار بعد بتخليني بروحي في الدنيا ( انهارت ع الارض ) و انت يا يـ .. يــبه بعد .. 

اغمى ع العنود في هذه اللحظة و كان بشار صبوا عليه ماي بارد .. انتفضت من مكانه .. و راح الى أخته و لمها .. 

بشار : أوعدج .. ما أخليج ( و أخذ يبجي ( 

فارس منصدم أول مرة في حياته يصير في هذا الموقف ما عدا موت أبوه و أمه .. بشار منهار ع الاخر .. ماكوا في مقدوره ينطق باي كلمة .. 

لكن انا ...

ليش خايف عليها جذي .. اهم من حقهم يخافون و يسوون كل هذا و أكثر .. بس أنا .. ما اصير لها و لا اقرب لها بشي ,, 
شفينـــي ؟

قاطع تفكيره صوت بدر .. 
بدر : رهف 
رهف طارت في حضنه : الحقني .. الحقني يا خوي 
بدر : خير شصاير 

سامر تدخل في الموقف ما حب يعكر مزاج بدر فـ طلب منه انه يخاذ الوالدة الى البيت .. 
و بـ الغصب رضت انه تروح البيت و تنطرهم هنااك .. رغم ان قلبها مب طاوعها تروح و تتركهمم لوحدهم .. بس خلاص تحس نفسها تعبانة مب قادرة تتحمل أكثر من الي يصير ..

بدر ( أخو رهف .. عايش في البحرين .. 27 .. متزوج .. عنده 2 ... منال 3 سنوات .. و البيبي اليديد .. جاسم .. عمره يومين ) 

بعد ما راحوا بـ10 دقايق طلع الدكتور .. 
الكل وقفــ ..

اهو شاف حالتهم و أشر الى سامر و فارس انهم ايون معاه الغرفة .. 
راحوا معاه .. 

) في غرفة الدكتور(

سامر كان قاعد ما عدا فارس يبي يعرف النتيجة بس ما يدري ليش !! ليش قلبه حارقه .. يمكن لانه شافها و هي تصيح و اهو كان السبب قبل الحادث .. 

سامر : خير دكتور بشرنا .. 
الدكتور نزل راسه و اتنهد تنهيدة طويلة و لم أصابعه مع بعض : الخير بويهك .. بس البنت تعرضت لـ حادث قوي ع راسها .. اثر ع العصب الموصل الى العين اليسرى .. و اقول لكم انها ما تقدر تشوف الا بعد عملية 

وقف سامر : لا مستحيل 
راح يمه فارس و يوده من كتفه : .... 

الدكتور : و كسر في يدها اليسرى .. و .. و .. و 
سامر و الدموع تنزل من عينه : و بعد شنو .. شنو بتقول ! 
فارس يربت ع كتف سامر : بس الله يهداك خل الدكتور يكمل كلامه 
الدكتور : و الضربة كانت جدا قوية ع ريولها .. و ما تقدر تمشي الا بعد التمرينات الي بـ نعملها لها طبعا بعد عملية العين .. لانها ما بـ تقدر تمارس التمرينات و هي ما تشوف .. 

سامر اخذ يمشي بسرعة و طلع من غرفة الدكتور و صك الباب وراه بقوة .. 

فارس : مشكور دكتور 
الدكتور : العفو 

طلع فارس من غرفة الدكتور اخذ يمشي بخطوات ثقيلة .. يحس نفسه حزين .. مكتأب .. لكن كل هذا علشان عيون .. المغرورة .. الي احب اشوفها معصبة .. الي كنت اكرهها من كل قلبي .. لا انا ما كنت اكرهها .. انا الى حد الحين اكرهها.. لان بـ فضلها ما ادري شبصير في مريم اختي اذا درت ان عيون في المستشفى .. 

وصل هناك .. كان ما يبي يتكلم عن احد عن الي قاله الدكتور و خصوصا مريم .. اخذ يمشي لما وصل .. بس اااه ع حالي .. سامر خر الاكو و الماكو و الكل مب في حاله .. 
لكن المصيبة العظمى .. مريم .. مريم .. مريم 
اختي مريم كانت معاهم سمعت كل شي ..

لما وصلت هناك .. 
كانت واقفة و لا تعبير في ويها.. تطالع غرفة الي فيها عيون .. و الله يطلعنا من هـ العيون .. و من هـ المصيبة الي بتيي لنا من وراها ,, 

اخذت تمشي بهدوء الكل ما كان هايم في دموعه .. حتى بشار .. الي و لا مرة نزلت من عينه دمعة .. الا بوفاة أمه قبل 5 سنــوات .. 

كان مسند راسه ع الجدار و الدموع تنزل و كانها بركان للتو منفجر .. شعره البني نازل ع ويهه المحمر من البجيـ ،، 

رهف تصيح مع سامر ,, 
و العنود الله يعلم بحالها .. 

صرخت مريم صرخة خلت الكل ينتفض من مكانه و يطالعها .. هزت أركان المستشفى .. قتلتني .. مزقت قلبي .. في هذا الموقف الي عمري ما انحطيت فيه .. هذه مريم حبيبة قلبي .. الغالية .. ربيبة الغاليين .. يصير فيها جذي .. 

لا مستحيل كل هذا بسببج عيون .. دمرتي اختي .. و دمرتيني .. و دمرتي عايلتج كلها .. 

اتقربت من مريم الي كانت تبي تفتح الباب .. يودها من يدها .. كانت ترتجف بقوة .. ما قدر يحتمل اكثر و لمها في صدره .. 
فارس : مريم حرام عليج الي تسوينه في نفسج 
مريم : .....
فارس: خلاص هذا الي طالبه ربج لازم ترضين به 
مريم : .....
فارس : يالله مريووم قولي اي شي ( مسح دموعها ) دموعج غالية ربيبة الغاليين 
مريم : ... 

تركته اخذت تركض الى الممرضات الي كانوا قاعدين ع طاولة الاستقبال و يعفسون في الاوراق الي عندهم .. 

وقفت عندهم و أخذت تصارخ و هي تبجيـ .. 
مريم : فتحوا لي الغرفة فتحوها 
وقفة الممرضتين الي كانوا قبالها : ما يسير نفتهه .. الدكتور قال ممنوأ .. و بأد أندنا وايد سغل .. روهي أنا ) ما يصير نفتحها .. الدكتور قال ممنوع .. و بعد عندنا شغل وايد .. روحي عنا( 

راحت مريم و خذت الاوراق الي كانت عندهم و رمتها ع كبر المستشفى و خذت الاقلام و رمتهم .. 

مريم و هي تصارخ و صوتها رايح من البجي : هذه الاوراق و الدكتور .. انا ما يهموني .. ابيج بسرعة تفتحين باب الغرفة .. فهمتي 

الممرضة خافت و أخذت تدور في المفاتيح لما طلعته و عطتها اياه و هي ترجف من الخوف .. كانت مريم في هذه اللحظة منهارة كليا .. اول مرة اشوفها بـ هذا الحال .

خذته بسرعة فتحت الغرفة .. و اخذت ترتجف 
دخلت اخذت تمشي ببطأ .. انا وقفت عند الباب .. دخل سامر و بشار وراي وقفوا بس يطالعون عيون .. الي وجهها الملائكي .. تحول الى وجه أصفر ع أزرق ع أخضر ... 
دخلت رهف و أحلام و هم ميودين بعض و يبجون .. اما العنود فنقلوها الى غرفة المعالجة لان حالتها زادتـ .. 

الكل واقف متجمد يطالعون مريم الي كانت واقفة يم سرير عيون ما تتحرك .. أخذت مريم تمسح ع ويه عيون الأصفر 

مريم و هي تصيح : ليش .. ليش ما وفيتي بوعدج عيون .. ليش جذبتي علي .. مب قلتي بتوديني توريني حرمة اخوج .. عيون .. مب قلتي ان ولد اخوج انا اول وحدة أحمله و أشوفه حتى بعد أمه و أبوه .. اذا رحتي .. انا اقعد مع منو .. منو يضحكني .. منو يواسيني همومي .. منو .. ( زاد بجيها و بجي أحلام ) لا مستحيل تروحين .. مستحيييل 
.. و طاحت ع الأرض .. 

تقدمت لها أحلام و قعدت ع الأرض في المكان الي كانت فيه مريم قاعدة و ميودة حافة السريري و تبجي .. 

أحلام : مريم .. قولي ان هذا واحد من مقالبج قولي لي .. ( تطالع رهف و سامر ) صح كلامي .. هذا مقلب من مقالبكم صح .. 

فارس أخذ يمشي راح يم أخته ضمها في صدره و أخذت دموعه تنزل ,,

فارس : بس بس مريم لا تقطعين قلبي .. كفاية 
مريم تصرخ : انت السبب .. انت الي خليتها تزعل علي لما رفضت انت اروح معاها بيتهم .. ( ضمت أخوها يقوة و أخذت تمسح ويها في صدره ) حرام عليك حرام الي تسويه فيها حرام 
فارس و هو يمسح راس اخته : اسف.. و مليون ااسف .. بس سكتي الغالية .. سامحيني 
مريم : ....... 
فارس مسح دموعها : اعرفج ما تحملين في قلبج ع الناس .. انسي و وكلي أمرج لله ..
مريم : مثل ما انا ربيبتهم انت بعد .. ليش ما تتسامح من عيون 

فارس وقف منصدم .. مستحيل .. انا اتأسف منها هذا في سابع المستحيلات .. عيون .. دمرتني .. و دمرت حياتي .. 

قعد يم أخته و حب راسها .. 
فارس : فديت هـ الراس .. تامرين أمر 

كانت هذه كلماته علشان بس ما يكسر بخاطر مريم .. 
لكن قطعهم صوت الدكتور ..

الدكتور : انا ما قلت ممنوع الدخول 

وقفت مريم و هي معصبة : لا انت ولا غيرك يقدروا يمنعونا من شوفة الغالية
راح يمها فارس : بس مريم خلاص .. 
الدكتور : بس تقدرون تطلعون برع الحين .. لان حالتها ما تسمح بـ زيارات ثانية .. 

طلعوا كلهم من الغرفة .. 
و هم كانوا واقفين برع و الكل في حالة .. 

الممرضة هند : السيد فارس موجود
فارس وقف و بشار بعد .. 
فارس : انا فارس 
م. هند : لو سمحت ابو بشار يبي يشوفك حالاً
فارس منصدم : اناااااا
م. هند : أي
فارس : ان شاء الله 
م. هند : تعال معاي

بشار يرتجف و يود يد فارس 
بشار : أروح معاك 
فارس : لحظة أسأل الممرضة
بشار : ما يحتاي 
فارس طالع بشار بنظرة كلها حنية 
بشار نزل راسه : بـ رايك 

فارس : يقدر ايي معاي ؟
م. هند : لا
فارس : ليش ؟
م. هند : هذه اوامر الدكتور 

فارس يطالع بشار : تقول الدكتور ما يرضى الا واحد 
بشار و دموعه تنزل : ... 
فارس يمسح دموع بشار : انت ريال بشار .. لا تصيح 
بشار : ان شاء الله .. بس انت روح 
فارس يربت ع كتف بشار : لا تخاف

>>> يتبع في الجزءالقادم
خطوط قد خطيتها هنااا .. احداث لم يتوقعها كثيرون منكم .. ما هو مصير ما يحدث معنا و مع بطلتنا ( عيون ) .. و فارس و مريم و كل من حن قلبهـ


الجزء الرابع

حبيبي بـ ابتعد وارحل واعاند فيـك رغباتـي ..عساني لا رحلت احساس ظلمك لي ينتابـك ..حبيبي للأسف حبـك تـراهـ آخـر متاهاتـي ..نسيت الدرب وايام الجروح وريحـة ثيابـك ....!!! ::::


سامر تقرب من فارس .. 
سامر : تتوقع شنو يبي فيك عمي ابو بشار .. !!
فارس : علمي علمك .. 

أخذ فارس يمشي ورى الممرضة .. 
لما وصل عند غرفة ابو بشار .. 
خلا يده ع الباب ..
كان خايف و متردد انه يدخل .. 
لكن ارادته كانت قوية فـ دخل .. 

وقف جامد لما شاف ابو بشار بهذه الحالة ..
الاكسجين كان ع فمه و خشمه .. 
و الأجهزة في كل مكان ع جسمه .. 
تذكر انه مصاب بالقلب ..
و الصدمة خطر عليه ..
ااااه عليج ياا عيون .. 

فارس تقرب أكثر .. كان ابو بشار مغمض عينه .. 
يلس فارس ع الكرسي .. و أخذ يمسح ع يد ابو شار .. 
ما كان في يوم يحب يشوفه بهذا الشكل .. 
مكانته مررة كبيرة في قلبه .. و لا يمكن يرفض له طلب .. 

ابو بشار : فـ .. فـ .. فـارس .. 
التفت له فارس و دموعه في عينه .. طاح في صدره و أخذ يبجي .. 
فارس : الحمدلله ع سلامتك الغالي .. 
ابو بشار يغمض عينه : اي سلامة .. ما بقى من العمر قد ما راح .. 
فارس رفع راسه و أخذ يمسح اللعرق المتصبب ع وجنة ابو بشار ..
فارس : بعد عمر طويل ان شاء الله 
ابو بشار يود يد فارس بـ القوة .. 
ابو بشار : انا ناديتك علشان وصيتي .. 
فارس نزل راسه .. 
ابو بشار : توعدنيي تنفذها .. 
فارس : لو تطلب عيني .. 
ابو بشار بـ عيون حادة : عيـون 
فارس انصدم .. و بعد عيون : ......... 
ابو بشار : تتزوجها .. 
فارس ما كان مستوعب الي يصير بس فج عينه : ...... 
ابو بشار صك عينه و ضغط ع اسنانه : انا زوجتهم كلهم ما بقى الا الغالية .. و ما بلقى أحسن مـ .. منك .. 
فارس .. ضغط ع يد ابو بشار : تامر أمر .. 
ابو بشار أبتسم .. لانه حس بالامان ع بنت أخوه .. 
أخذ العرق يتصبب أكثر من أبو بشار .. صرخ صرخة قوية .. 
ابو بشار بصعوبة : ما أوصيك على عـ .. عـيون .. 
و قف فارس و طلع نادى له الدكتور .. 
وقف برع الغرفة .. 
طلع الدكتور .. و هو منزل راسه .. 
فارس : خـ .. خـير دكتور 
الدتور : عظم الله أجرك .. 
فارس ما قدر يتكلم بـ اي كلمة .. 
قعد ع الارض .. و دموعه تنزل لا اراديا .. 
أخذ يصفع نفسه يبي يتأكد اذا كان في حلم لو علم ..
لكنه كان في الحقيقة .. الواقع .. 
اااااه يا الواقع .. 
وقف و أخذ يمشي و دموعه تنزل ع خده .. 
وصل لهم الكل وقف .. العنود كانت معاهم .. 
ما قدر يستحمل أكثر .. 
تقرب من بشار و لمه بقوة ..
فارس و باقي شوي و يموت من البجي ..
فارس : رااح .. راح الغالي راح .. 
بشار وقف متجمد .. العنود تقربت من أخوها .. و أخذت تطالع فارس .. بشار يود فارس و أخذ يهزه : لااا مستحيل .. ابوي ما يروح لاااااااا ..و طاح في حضن فارس و أخذوا يبجون مع بعض .. 
أحلام منهارة .. و رهف مب قادرة توقف ع ريولها .. و سامر .. الله يعينه .. 
طاحت العنود ع الأرض ..
العنود و هي تصرخ : يـــــــبــــــــــــه .. يبه وينك فيه .. حرما عليك ليش ترووح .. يبه حياتي بدونك ما تسوى شي .. يبه ليش تخليني ليييييييييش !!!!!! .. انا هب بنتك الي تحبها .. هب انا بنتك الصغيرة .. هب انا بنتك الوحيدة .. المدللة .. الي تحبها و تعزها ( صرخت ) يـــــــبــــــــــه رد علي .. 

العنود بكلامها التفت لها الكل والكل تم يصيح وفي هاللحظه التفت لها سامر آلمت قلبه ، حس شلون حبها لأبوها ، تمنى لو يقوم يضمها لصدره ، يمسح دموعها ، يخفف حزنها ، ما هانت عليه يشوف دمعتها مثل موج البحر تسري على خدها ، قطعت له قلبه ، وخلت دمعته تسيل على خده .كان ما يقدر حتى يتحرك من مكانه .. خبر وفاة الاب مب هين بالنسبة لها .. كان ما يقدر يتحرك لها .. خايف ع رهف .. طالع رهف . كانت غارقة في دموعها .. 
لكن بحركه لا إرادية تحرك سامر لـ العنود
سامر يلم العنود و هي يبجي : العنود لا تبجين .. اذا كنتي تحبينه .. الله يخليج ادعي له بـ الرحمة و المغفرة .. 
العنود حست و كأن أحد كات عليها ماي بارد ، 
لكن حدث غير المتوقع ،ألمها زاد ودموعها تمت تنذرف بسرعه اكبر ،
وتمت تأن أن مثل اليهالوا الصغار . 
العنود بعدها ملاك صغير ، قلبها شفاف وحنون واذا حب أحد يحبه بكل صدق وإخلاص وهذا كان شعورها تجاه أبوها ، ما ترضى عليه يصيده اي شي ..
قامت تبي تروح دورة مياة الحريم تغسل ويهه وتتوضا علشان تصلي لربها لركعتين تدعوا فيهم لأبوها بـ الرحمة .. 

سامر قام عن العنود و راح الى بشار و فارس الغارقين في دموعهم ..
سامر و هو يبجي .. : لا لا مستحيل .. 
رهف تقربت من سامر و طاحت في حضنه ..
اهي يوم واحد قعدت مع أبو بشار و دخل قلبها .. 
أحلام قاعدة ع الكرسي .. 
مب فاهمة شي .. 
عمها رااح ..
يعني خلاص ما بتشوفه مرة ثانية .. 
يعني ...
وقفت .. 
تقربت منهم .. 
أحلام و دموعها تنزل .. : انتو شنو تقولون .. ليش تسوون جـذي .. 
الكل طالعها .. 
أحلام طاحت ع الأرض ..
أحلام : حراام يروح لاااا .. مستحيييييل .. 

مريم تقربت من فارس ..
مريم : شصاير فارس .. 
فارس ما ينسمع الي يقوله من البجي .. 
مريم و هي تصرخ : عيون شفيها .. 
فارس لمها .. 
فارس : ماكوا شي .. ماكوا 
مريم : لاا .. ما تقول يعني شصاير .. 
فارس : عممي توفى .. 
مريم : أ .. أ .. أبو بشار .. 
فارس زاد بجيه : .....
مريم ما قدرت تستحمل أكثر و أغمى عليها .. 
مريم .. انسانة رقيقة .. ما تستحمل أكثر .. من صغرها .. توفى أبوها و أمها .. و عاشت مع أخوها فارس في شقة صغيرة .. كان أبو بشار مثل الأبو لهم .. و الحين رااح .. أبوهم الثاني رااح .. من يصير أبونا الحين .. بـ نرجع يتامى مثل قبل .. 

فارس طاحت من يده أخته ..
قعد ع الأرض , أخذ يحاول يوعيها .. 
فارس و هي يصيح : مريوم .. 
مريم : ....
فارس : مريم الغالية لا تروحين .. 
مريم : .....





بعد 3 أشهر ..

كملوا العزاء و كسروا الفاتحة .. 
الدنيا مظلمة .. 

عيون .. اااه عليج يا عيون .. 
هذا وقت العملية ..
الكل واقف عند باب العمليات .. 
كانت هذه عملية في عينها .. 
اجلوا العملية اسبوع ..
لان حالة عيون النفسية كانت تعبانة حيل من درت ان عمها رااح .. 
باذن الله نجحت العملية .. 
لكن عن موضوع ان فارس يتزوج عيون محد كان يدري به
الا قبل يومين .. لكن فارس ما حب يقول لهم انه بيتزوجها عن وصية المرحوم .. 

بعد العملية كان الكل قاعد عند عيون .. ما عدا فارس و بشار و سامر واقفين برع
علشان عيون و الحريـم ياخذون راحتهم .. 
كانوا لافين عينها اليسار بلف أبيض .. 
الكل لما شافوا عيون .. نسوا كل شي .. و قلبهم طار من الفرح .. 
أحلام ميودة يد عيون : الحمدلله ع سلامتج الغالية .. 
عيون : الله يسلمج .. ( تطالع امها ) شلونج يمه .. 
ام سامر : بخير دامج بخير .. 
رهف تطالع عيون و ابتسامة عريضة في ويهها .. 
رهف : شلون تحسين نفسج بعد العملية 
عيون : أحسن بوايد .. 
العنود كانت قاعدة في حافة الغرفة .. 
من توفى أبوها و هي بهذه الحالة .. 
عيون : العنود خير .. بلاج شي .!! 
العنود : ..... 
عيون تطالع أحلام و تأشر لها بويهها : شفيها 
أحلام : هذه حالتها من وفاة المرحوم 
عيون نزلت راسها و تذكرت عمها : ..... 
ام سامر : بسكم عااد قلبتوا المكان مناحة .. 

الا بصوت طق ع الباب .. 
سامر : الرياييل بيدخلون .. تغشوا .. 
أحلام تربت ع يد عيون و تلبسها الشيلة .. 
طلعوا الحريم .. و دخلوا فارس و بشار و سامر .. 

سامر يحب راس أخته .. 
سامر : شلونج عيون .. 
عيون منزلة راسها : الحمدلله احسن .. 
سامر يطالع بشار و فارس و يبتسم ..
سامر : طلبتج الغالية .. 
عيون : آمر .. 
سامر : ما يامر عليج عدو.. بس .... 
بشار : فارس يطلب قربنا ..
عيون : تستاهل العنود 
سامر : لا طلب يدج انتِ
عيون تطالعهم و الدموع مالية عينها .. 
عيون و هي تصيح : شلون .. و ليش . ( تحوط ويهها بيدها ) .. لا مستحيل

الكل كان مستغرب من ردة فعلها ما عدا فارس ..
كان متوقع منها هذا الرد .. 

فارس تنهد تنهيدة طويلة ..
فارس : ممكن تخلونا بروحنا لدقايق ..
بشار و سامر يطالعونه و هم مستغربين ..
فارس : الي سمعتونه 

سامر ربت ع كتف عيون و طلع اهو و بشار عنهم .. 
تقرب منها فارس و قعد يم السرير .. 

عيون تطالعه : بعد شنو .. ليش خليتهم يطلعون من هناا .. ( و ردت تبجي ) 
فارس : عيون .. انا ما اجبرج انج توافقين .. بس .... 
عيون تطالعه و عيونها كلها دموع : ......
فارس وقف : هذه وصية المرحوم عيون 
عيون مسحت دموعها : شنو يعني .. 
فارس : اذا كنتي تحبينه او له مكانة بقلبج وافقي 
عيون : و شنوالي يثبت كلامك 
فارس : انتِ تتوقعين ان انا ابيج .. 
عيون حركت راسها بالنفي 
فارس يعطيها ورقة .. 
عيون اخذتها و قعدت تقراها 
عيون : هذا خطه
فارس : .... 
عيون : خلاص قول لهم ان انا موافقة ..

وقف فارس بدون ما يعطيها حتى ابتسامة .. 
طلع برى و بشرهم .. 
من سمعت عيون صوت ( كللللوش ) 
المفروض تفرح .. بس اهي اخذت تبجي .. 

دخلوا الحريم .. تفاجئوا بعيون تبجي .. 
تقربوا منها ..
رهف : عيون شبلاج ..
عيون تمسح دموعها : و لا شي .. 
أحلام تلم عيون : الف الف مبروك 
عيون تبتسم ابتسامة خفيفة : الله يبارك فيج .. الا متى بيشيلون الف عن عيني 
أم سامر : قريب ان شاء الله .. 
عيون : و متى بيبتدون التمارين .. 
أحلام : بعد ما يشيلون اللف .. 
عيون نزلت راسها بعلامة الرضا ..

تمنت لو الدنيا تبلعها بـ هذه اللحظة .. 
فارس بـ يتزوجني .. اكيد ملفق هذه الخطة .. بس ليييييش .. هو يكرهني و انا اكثر منه .. لكن عمي كتب الوصية .. ليش يا عمي لييش .. ما لقيت غير فـــارس .. الانسان الي تكرهه بنت أخوك .. حطيته زوجها و غصباً عنها .. هذا حرااام .. انا ضعت و ضاعت أحلامي .. كفاية الحادث هو الي تسبب فيه .. الحين بعد بـ ياخذني .. خلاص ماكوا دراسة و لا جامعة ولا منتزهات و لا شي .. الدنيا مضلمة في عيني ,, خلااص ما اقدر استحمل أكثر .. مريوم ما ادري اذا بـشوفها مرة ثانية لو لا .. رفيجاتي أهلي و كل ناسي .. ما اتوقع بـشوفهم و الله يعلم اذا برجع امشي مرة ثانية لو لا .. كل هذا بـ يدك يا الله .. يا رب السماوات ..
فتحت الدرج و طلعت منه قرآن أخذت تقرأه بصوت خاشع لطيف و ناعم .. كانت كلماتها مخلوطة بـ أمواج من الدموع .. الي تنزل ع آياته العظيمة .. صكته و رجعته مكانه .. مليت من هذه الدني .. يا ليتني مت في الحاث و لا عشت علشان آخذه .. 

خلت يدها ورى راسها و غمضت عينها و طارت في عالم النياام ..

....

طلع من المستشفى و يحس نفسه مفجوع .. عمره ما توقع ان القدر بـ يجمعه معاها .. ليش يا عمي .. يا ليت رفضت .. بس هذه الوصية بـ رقبتي أمانة .. 

مشى سيارته و راح يم البحر .. بركن السيارة و نزل ..
قعد ع البحر يطالعه .. شعره كان يطير مع نسيم الهوى .. صوت ارتطام امواجه ترتفع تعلن عن انفجار بـ داخلها .. 
رفع راسه للسما .. : الله يعدي هذه الايام ع خير ..

وقف .. و راح لـ سيارته ..
رجع شقتهم الي يسكنها بس هو و اخته مريم ..
دخل و رمى نفسه ع اقرب كرسي ..
شافته مريم و راحت له و ابتسامة عريضة مرتسمة بـ عفوية ع ملامحها البريئة .. 
مريم : يا هلا بـ المعرس ..
فارس انتبه ..
فارس : هلا فيج .. ( حب يغير الموضوع .. ما له خلق يتكلم فيه و خصوصا ان محد يعرف انه بـ يتزوج عن وصية المرحومـ غيره و غير عيون ) يوعان .. استوى الغدى ..
مريم : أي .. 
وقف : يا الله ..

دخلوا المطبخ .. كان ياكل و ذهنه مملوك .. 

مريم : فارس .. فيك شي ؟
فارس : هااا .. لا و لا شي ..
مريم : ما اشوفك تاكل ..
فارس : ما احس نفسي يوعان ..
وقف ..
فارس : تصبحين ع خيير ..
مريم : اصبح ع خير !!! لا لا اكيد فيك شي .. الساعة ضهر و أصبح ع خير ..
فارس : لان ما اتوقع ان انا اقعد الا بكرة ..
شالت الصحون و خلتهم ع بعض : كيفك ..

طلع من المطبخ بدون أي كلمة ..
مريم غسلت الصحون و رتبت المكان .. 
و راحت المستشفى لـ عيون ..
مريم غصبته انه يروح معاها ..
لان ما له خلق .. 
ما يدري شنو بـ يسوي لو راح معاها .. 
لكنه علشان خاطر مريم .. 
خصوصا بعد كل الي يصير لازم ما يعاندها .. 

راح المستشفى ..
طقت مريم باب غرفة عيون .. وقف شوي برع و دخل ..
فارس : السلام عليكمـ 

>>> يتبع في الجزء القادم
ها هي بعض الضلمات تنفك بـ ضوء تسلل من بين اشعة الشمس الذهبية بـ التحامه مع بريق القمر .. الذي و بـ اذن اللهـ .. يعجبكم الجزء..






الجزء الخامس

" ذنبي أني لا عشقت أمطر إحساس وشجون !!وعيبي أني لا كرهت أبقى وافي للعشير !!وأنت ذنبك لا اهتويت تقلب الفرحة حزون !! وعيبك أنك ظالم ميت فيك الضمير !!! "

دخل فارس داخل ..
فارس : السلام عليكم ..
عيون نزلت راسها : و عليكم السلام .. 
قعد ع ابعد كرسي يسمع عيون و مريم يتكلمون .. عيون اليوم غير .. ويهها شوي رجع لـ نقاءه .. اللف شالوه عن عينها ..
" ما تقدر تمشي .. الا بعد تمارين يمكن تستمر سنة كاملة .. "
هذا الي قاله الدكتور بعد الفحص .. 

مسكت يدها ..
عيون : وين رايحة .. 
مريم : بـ اشتري لي عصير ..
عيون : بس ...
مريم : لا تخافين .. 

خلتها و طلعت من الغرفة .. ضلت منزلة راسها .. طول الوقت السكوت سيد الموقف .. رفعت عيون راسها و بـ نفس الوقت فارس .. تلاقت نضراتهمـ لـ لحظة .. طالعت عيون الجهة الثانية بـ غرور .. اما فارس .. فـ وقف و طلع برع .. 
.
.
بعد سنـة كاملة ..
عيون ردت مثل قبل تقدر تمشي و تشوف.. و شكلها ما تغير .. 
الحين فارس خلاص زوجها .. لكن أي زواج هذا .. الأثنين مغصوبين ع بعض .. و الي غصبهم هي وصية المرحوم .. عيون ما تحب أي حد اييب طاري فارس جدامها .. و هو مثل الشي ..ما يشوفون بعض إلا نادراً.. و ما يتكلمون مع بعض نهائياً.. 

فارس و مريم من وفاة أمهم و أبوهم في الحادث .. صاروا يعيشون في شقة متواضعة .. في الصالة .. كرسي فارس من صغره كان دايم يالس عليه و يقرأ ..

مريم من حادث عيون إلى اليوم .. دايم عندها بالمستشفى .. بس ترد الشقة علشان تاخذ شاور و تطبخ .. و ترد المستشفى .. أما فــارس و لا شايــل هم عيون .. و لا كأنها زوجته .. 

فارس كان يالس ع الكرسي إلي في طرف الصالة .. مرجع راسه ع الجدار و مخلي يده ورى راسه و مغمض عينه ..
شلون الحين أقابلها .. إلا شلون بعيش معاها في بيت واحد .. آنا من أول مرة شفتها فيها كرهتها .. لكن .. وصية المرحوم .. اااه .. آخر كلمة نطقها كانت خل بالك ع عيـون.. 

طلعت مريم من المطبخ كانت لابسة تنوره بيضة في الأطراف فيها باللون الأسود نقش ناعم و قميص قصير أسـود .. كانت لابسة فوقها مريلة الطبخ .. من شافت أخوها و يبين عليه تعبان.. طاح قلبها .. فصخت مريلة الطبخ و رجعتها مكانها .. تقربت من فارس شوي و قعدت ع حافة الكرسي و خلت راسها ع صدر أخوهااا .. 

اااه يا خوي .. و الله أنت تتعبني بحالك .. ما ادري ليش من بعد ما تزوجت حالتك صارت جـذي.. ( ضمت أخوها بقوة ) يمكن حال عيون متعبك .. لكن هذا هو اليوم الي بتطلع فيه اهي من المستشفى .. المفروض تكون فرحان قد ما آنا فرحانة .. 

لكن التعب كان هالكها فنامت في حضن أخوها .. 

______

في المستشفى و بالتحديد في غرفة عيـون .. 

كانت طايرة من الفرح .. سنة كاملة ما شافت برع الا من الدريشة الي تطل ع باركات السيارات .. تذكرت ان مريم و فارس بيون ياخذونها .. تقربت من شنطتها و أخذت تطلع في الثياب تبي اليوم تطلع أحلى وحدة في الكون .. ( رغم انها حتى لو تلبس أقبح ثياب الدنيا تطلع قمر ) .. 

أخذت تعفس و تعفس لما لقت لها تنورة بيضة.. و فانيلة بيضة فوقها قميص وردي غامق قصير لنص البطن و ينربط كانه قميص بحارة .. لبست معااهم بوت لونه وردي .. 

فتحت علبة مكياجها أخذت تطالع الألوان بحيرة .. أخيرا وقع اختيارها ع لون وردي غامق مثل لون القميص .. و خلت لها جلوز في شفتها .. و بعدين حطت علبة المكياج في الشنطة .. لبست شيلة وردية غامقة شوي حطتها ع راسها بشكل ناعم و مرتب .. 
أخذت تطالع روحها في المرايا .. كانت المرايا كبيرة .. ماخذة 1/2 (نـص) الجدار .. أخذت تدور ع نفسها بخفة .. وقفت لما سمعت صوت تصفيق .. 

طالعت مصدر الصوت .. كانت مريم واقفة و تبتسم .. 
عيون : خرعتيني ..
مريم تضم عيون لصدرها .. 
مريم : مبروك 
عيون : ع شنو ؟
مريم : ليش مب اليوم بتطلعين من المستشفى !! 
عيون تقعد ع السرير: أي 
مريم : يعني ما تبين كلمة مبروك 
عيون : ما يحتاي .. 
مريم : صج و الله .. ( تمد برطومها شبرين ) خلاص زعلت عليج .. 
عيون تبتسم : لا خلاص كل شي و لا زعل الغالية .. ( تلم مريم ) و صديقتي الحلوة 
مريم : و أخت ريلج بعد .. لا تنسين .. 

عيون من سمعت الي تقوله مريم قعدت ع السرير و نزلت راسها .. 
من يوم ما صادني الحادث و وصانا المرحوم نتزوج .. و تزوجنا ما حسيت في يوم انه زوجي .. اكره هالانسان .. 

فارس: السلام عليكم.. 
مريم + عيون : و عليكم السلام .. 

عيــون من تلاقـت عينـها بعيـن فـارس نزلــت راسـها .. رغـــم انها تكرهـه الا انهـا تحـس بالحيا جدامـه .. فمهـما كـــان اهـــو زوجــهـا و مـن واجبـها انهـا تحترمـه .. 

مريم استغربت منهم .. اُهُـمْ ما كانوا يشوفون بعض .. اما الحين حتى كلمة الحمد لله ع السلامة مااكو .. 
فارس أخذ شنط عيون الي كانوا ع جنب من الغرفة .. 
فارس : انطركم برع الغرفة .. 

قامت مريم و بعدها عيون .. 
عيون أخذت تدور ع الغرفة و هي تلمس جدارها.. 
ردت نظرها الى مريم الي كانت واقفة عند الباب و تبتسم كالعادة .. ردت لها عيون الابتسامـــة نفسهـــا .. تقربـت منهـا و يــودت يــد مريم بقوة .. كانت تحس نفسها خايفة و ترجف من الداخل .. 

طلعوا برع كان فارس واقف ينطرهم .. 
مريم : أخليكم الحين !! 
عيون يودت يد مريم بقوة أكثر .. 
عيون : ويـن !! 
مريم أبتسمت .. 
مريم :عطشانة بروح اخذ لي شي أشربه من كفتيريا المستشفى .. 
عيون تطالعها و كأنها تترجاها .. 
عيون : بيي معااج ..
مريم تطالع فارس و ترد تطالع عيون .. 
مريم : الى هـ الدرجة أخوي يخرع .. 
عيون : ما يهمني .. 
مريم : أحـم شوفوا من يتكلم .. ( تاخذ عيون و تقعدها ع الكرسي الي يم الغرفة ( دقايق .. ما بتأخر.. 

و سرعت مريم في خطواته لما أختفت من انضارهم .. كانت تبي تعطيهم فراغ شوي يتكلمون فيه مع بعض .. فاخترعت هذا العذر علشان تخليهم بروحهم .. 

لكن السكوت كان سيد الموقف في ذيك اللحظة ..كـ العادة .. 
قطع السكون صوت فارس .. 
فارس و هو لاف ويهه الجهة الثانية : الحمدلله ع سلامتج .. 
عيون ما عرفت بشنو ترد عليه .. 
اكتفت بـ "الله يسلمك" 

و مرة ثانية عم السكوت المكان .. وصلت مريم .. و تشاءمت من حالتهم .. 
مريم : نمشي .. 
فارس و هو يمشي : مشينااا .. 

مريم يودت يد عيون و أخذوا يمشون مع بعض .. 
تقدمـت بعدهــا مريــم عــن عيــون .. عيــون كانت تحـس خطـواتهـا ثقيـلة.. الأرض مب رايمة تحملها .. تحس بخوف عمرها ما حست بمثله .. 

وصلت السيارة .. كانت السيارة مكشوفة .. يعني بسهولة ينشاف الي قاعدين فيها .. لكن مريم كانت يالسة ورى .. افففف يعني انا ايلس جدام .. 
تقدمت أكثر من السيارة و فتحت الباب الي ورى .. 
عيون ( تحط يدها فوق عينها لان كانت الشمس قوية ) : مريوم .. ليش ما تيلسي جداام .. 
مريم تعقد حواجبها : شنوو .. ؟!
عيون تطالع مريم بطريقة ترجي .. 
فارس : و بعدين .. 
مريم نزلت من السيارة .. و ركبت جداام .. بعدها ركبت عيون ورى .. 
مريم تطالع عيون من المرايا .. : اذا نزلت انتي تركبين جداام .. اوكي .. 
عيون : ان شاء الله .. أوامر ثانية .. !! 
مريم : لا .. 
عيون : يعني انتي الحين صدقتي نفسج لو طلبتي طلب غير بسويــه .. 
مريم : اكيد بتسوينه و غصبا عن خشمج بعد .. 
عيون تخلي يدها ع خشمها : خشمي يسواج و يسوى طوايف أهلج .. 
مريم تغمز لها بعيونها : و يسوى فارس بعد .. 

عيون نزلت راسها و طنشت مريم .. أول مرة أحد يحطها في هذا الموقف .. 
وصلوا يم الشقة الي يسكنونها مريم و فارس .. مسكينة مريم .. بتعيش بروحها .. انا سمعت ان فاارس حاول معاها ان تسكن معانا .. لكن اهي قالت انهاا تبي تخلينا ع راحتنا ..
تخلينا ع راحتنا !!! .. الا تخليني مع جــــحـــيــــم .. يا ربي ما ادري شلون بـ تكون حياتي معاه .. ما ادري .. >

>> يتبع في الجزء القادم ..
و ها هو الغموض تنكشف ارجاءهـ .. سماء من الحرية تطل بـ اشعتها لـ حياة عيون .. لكن زواجها هو الغيمة التي تعكر صفو الشمس ..




الجزء السادس ..

وتزاحمت خواطري..حينها انفجرت بالبكاء عيني ..وسالت على الخد دمعتي..فانسكبت على ورقتي..فتناثرت الحروف بين السطور..فركبتها وقربتها..لأرى ماهي هذه الكلمة التي نثرتها دمعتي الحارة "


وصلنا مريم و نزلت .. غمزت لي بعينها .. طلعت لها لساني.. أخذت تضحك بصوت عالي .. و دخلت البناية إلي يسكنون فيها.. ضل الهدوء في السيارة .. لكن فارس ما مشا.. نطرت و نطرت .. لكن بعده وااقف .. طالعته .. كان ساكن و يطالع البناية إلي كانوا يسكنون فيهاا .. ضليت هادية لما قاطع الهدوء صوت فارس ..
فارس : تعالي جداام .. 
ضليت أطالعه من المرايا .. 
و رديت راسي إلى تحت .. 
فارس : و بعدين .. 
عيون : ما اباا ايلس جداام .. ليش غصب.. 
فارس : و اذا قلت لج ان انا ما بتحرك لما تيين جداام .. 
عيون : سالفة عنااد اهي ..
فارس : سميها الي تبين .. 

نزلت من السيارة و انا اتحلطم .. ركبت جداام .. لكن طول الطريق و اهو يطالع جداام .. و انا اطالع الطريق .. كانت سيارته مكشوفة .. و يمشيها بسرعة .. حاولت كم مرة اضبط شيلتي .. لكن الهوى كان يطيرها .. و المصيبة ان طار طرف منها ع فارس .. 
يودها و باعدها عن ويهه .. 
و طالعني بـ عيون كلها شرار .. 
صرخ علي : يعني ما تشوفيني امشي .. 
رديت عليه و صوتي جريب لـ البجي : و انا شذنبي اهي طارت من الهوى .. 
فارس طالعها ..
و رجع نضره الى الشارع .. 
فارس : انتبهي مرة ثانية.. 

وصلنا البيت الي بنسكن فيه ..حسيت بالضجر ..اااه .. بعيش معااه في بيت وااحد.. 
نزل من السيارة .. و طالعني بنضرات ما عرفت افسرها .. 
فارس : ما بتنزلين .. لو عيبتج اليلسة في السيارة .. 
عيون : اباا اروح بيت أهلي .. 
فارس : نزلي نرتاح .. و بعدين نروح .. 
ابتسمت و نزلت .. كان منضر البيت روعة من برع .. 
ديزاينه كان قديم .. و ع حواليه ورود باللون الاصفر و الاحمر و الابيض .. عرفت ان الاصفر و الاحمر لون مريم المفضل ..
بس الابيض .. يمكن لون فارس المفضل .. 

دخلت دااخل .. كان رهييب .. ديزاينه فرنسي ع ايطالي .. ع القديم .. 
الصالة كانت ع شكل دائري .. لونها كستنائي .. الاثاث كله ع شكر دائري .. 

و كان برع في حديقة .. صغيرة .. فيها كرسيين يمهم طاولة ..و غرفة زجاجية ..كان في وسطها انااء حلوو ..و فيه ورود كريستالية .. و متدلي منها عنقود عنب اسطناعي .. 

كان البيت جناان .. و بعدين دخلت المطبخ قعدت اطالعه ..
كان فضييع .. اثاثه ايطالي .. طلعت الا بصوت يميل الى الدهشة خلاني ارتجف .. 
.. : عيون
طالعت مصدر الصوت .. و وقفت متجمدة .. طحت في حضنهاا .. 
عيون : اشتقت لج .. 
ام نديم : انا اكتر ) حوطت يدها ع ويهي ) شلونج .. كبرتي عيون ..) اخذت تطالع الباب ) فوت فارس فوت .. 
دخل فارس و وقف متجمد ..
فارس .. : أ أ أنتِ تعرفينها .. 
ام نديم : لك تأبرني .. اعرفها .. و اعرف اهلها .. كانت تزور لندن كل 5 اشهر .. 
فارس : يعني ..
ام نديم قاطعته : ايه ذي الي كنت اكلمك عنهاا .. 
فارس طلع من الغرفة .. 
و انا طلعت ورااه ..
عيون : بس انا ما اباا احد يشتغل عني ..
رد بدون ما يطالعني : انتي تعرفين تطبخين ..
نزلت راسي .. ما اعرف .. هب متعودة اطبخ ..
طنشني و فتح بااب غرفة .. تقربت و طالعتهاا ..
كان لونها ذهبي .. السرير ملائكي روعة .. و لـ شخصين ..
فارس : هذه غرفتنا ..
نزلت راسي .. 
فارس : تبين تشوفين باقي البيت .. 
عيون : لا بعدين بشوفه بروحي .. 
فسخ الجاكيت الاسود الي كان لابسه .. و رمااه ع الشماعة .. 
و رما نفسه ع السرير .. غمض عينه .. 
انا فسخت شيلتي .. كنت احس بالحر .. فتحت الدريشة .. 
دخلت اشعة الشمس و تغلغلت في شعري ..و نسمة هوى طيرته ع خفيف .. 

طالعته .. و حسيت برجولتها تسري بدمي ..و وسامته تضرب قلبي .. 
تقربت منه .. 
عيون : فـ فـ فـارس .. 
فتح عينه ع خفيف .. 
و عدل قعدته .. و أخذ يطالعني ..حسيت بالارتباك لاول مرة .. 
تشجعت .. 
عيون : مـ .. مـتى بنروح .. 
فارس : ما بترتاحين .. 
عيون : لا ما يحتاي .. 
نزل من على السرير ..و اخذ جاكيته .. و خلاه ع كتفه ..
عيون : الجو حاار .. 
طالعني و فهم الي اقوله ..رمااه علي .. 
فارس : عيل اخذيه الى ام نديم .. 
بقيت اطالعه و هو طلع من الغرفة ..
ما تحركت لماا سمعت صوت السيارة .. بسرعة لبست شيلتي .. و عدلت مكياجي .. 
احكمت شيلتي هذه المرة .. ما ابي ينعااد معااي نفس الموقف البايخ الي صار في السيارة ..
ركبت السيارة ... و طول الطريق و السكوت سيد الموقف .. 
وصلنا .. 
قبل ما افتح الباب .. 
فارس : لحضة عيون 
شلت يدي و طالعته .. 
فارس : تصرفي عاادي ..
استغربت شو يعني اتصرف عاادي .. 
فارس : يعني لا تتصرفين و كأنا تزوجنا عن وصية المرحوم ..
في هذه اللحظة فهمت قصده ..لان محد يدري ان تزوجنا غصباً عناا حتى مريم .. 
نزلت من السيارة و طالعته .. 
عيون .. : ان شاء الله .. 
نزل اهو بعد من السيارة ..
و مشينا لما وصلت عند بااب البيت الي تربيت فيه .. دمعت عيني ..
ما تخيلت اليوم الي بترك فيها هذا البيت .. 
فتحت الباب في هدوء .. 
كانت امي و رهف يالسين اما أحلام ما يبين في شكلها شي .. 
لانها كانت معطتني ضهرها ..
تقربت منهم .. 
عيون : السلام عليكم ..
الكل : و عليكم السلام .. 
و من شافوني كلهم وقفوا و فجوا عيونهم ..
طاح الكوب من يد امي ..
و تقرب مني ..
و ضمتني في صدرها .. 
ام سامر : توه ما نور البيت.. شلونج الحين .. ؟
بديت اصيح .. : بخير .. 
تقربت من رهف ..
و ضميتها و اخذنا نبجي مع بعض .. 
تقربت من احلام و وقفت جامدة .. 
ضمتني في صدرها و انا الى حد الحين مندهشة من الي شفته .. 
عيون و انا ايود بطن احلام .. : حاامل .. 
احلام و ابتسامة كبيرة تعلو وجهها .. : اي حامل ..




الجزء السابع ..


" فإذا هي أغلي كلمة سكنت قلبي .. وأبهى حروف رسمتها على جدار روحي ..وأجمل اسم خطته يدي...فجرى في دمي هي ( لا عنوان لـ حياتي معك ) "<طبعا هذا كله الي كانت عيون تكتبه في الدفتر حقها>


طالعتها بتعجب .. حامل .. يعني بصير خالة .. في هذه اللحظة التفت الى رهف ..
عيون : وين ولدج ؟؟
رهف ابتسمت : منو قال لج انه ولد
ابتسمت : يعني بنت
رهف : و قمر مثل عمتها

ما أقدر أوصف الفرحة الي الحين انا فيها .. احس نفسي بطير من الفرح ..
أحلاام : حووو وين رحتي
قعدت على الكرسي ..
عيون : وين العنود
رهف ركبت الطابق الثاني
عقدت حواجبي ..
عيون : وين راحت !!
ام سامر : تنادي لج العنود مب قلتي تبينها
فتحت عيني
عيون : يـ .. يـعني اهي الحين تعيش هناا
ام سامر : أي يا بنتي تعيش معانا ..
عيون : و شلون حالها الحين ..
ام سامر : الحمدلله ..
ابتسمت ..
لكن ..
شلون تروح رهف تناديها ..
و ..
سمعت صوت العنود ..
وقفت ..
و ضليت اطالعها ..
كانت لابسة جلابية مارونية و شيلة مارونية ..
طالع شكلها رهييب ..
تقربت مني ..
العنود(و دمعة محصورة في عينها) : عيون
رحت لها و ضميتها في صدري ..
العنود : الحمدلله ع سلامتج ..
عيون : الله يسلمج .. شلونج الحين ؟
العنود : بخير .. و انتِ الحين شلونج ..
عيون : الحمدلله بخير
وقعدنا ع الكرسي ..
طالعتني و ابتسمت ..
العنود : و شلونج مع الزوااج
نزلت راسي .. و رفعته لقيت فارس في الصالة الثانية .. يطالعني .. كأنه يقول لي .. ما أخبر أحد ..
عيون : الحمدلله بخيير ..
رهف : ما باركتي لهاا
عيون : على شنو
رهف : بتتزوج قرييب ..
عيون تطالع العنود
عيون : صج
العنود : أي صج
عيون : و منو سعيد الحظ الي بتاخذينه ..
العنود : اممممم رااشد

التفت لهاا .. راشد .. يعني العنود نست كل شي .. نست ساامر ..
شفت البااب ينفتح ..
و تطلع منه ياهلة ..
شعرها أشقر و لابسة فستان أحمر ..
ركضت لها رهف و يودتها و رفتها فوق ..
و الياهلة يا حليلها ..
تضحك و شعرها يطير ..
وقفت و تقربت منهم ..
عيون : هذه بنتج ..
رهف : غفران
عيون : عاشت الأسامي ..
رهف : غفران حبيبتي .. هذه عمتج عيون
غفران : أمتي أيون ( عمتي عيون )
رهف : أي عمتج
و نزلتها في الأرض ..
ملتها عيون و حبتها في خدها ..
ضمتها في صدرها و أخذت تبجي ..
رهف : الله يهداج شفيج تبجين ..
عيون تمسح دموعها : لا و لاشي ..
و بعدين دخل سامرو هو يحمل اكياس في يده ..
من شاف عيون طاحوا الاكياس من يده ..
و وقف جاامد ..
راحت عين يمه ..
و طاحت في حضنه ..
سامر : عيون
عيون : ليش ما ييتون لي في المستشفى .. اشتقت لكم .. الى هذا الحد انا رخيصة عندكـ ...
سامر يقاطعها : تدرين انج غالية عندنا .. بس الزيارة كانت ممنوعة ..
لمح سامر فارس يالس في الصالة الثانية ..
و راح له ..
أذن المغرب ..
و صلينا ..
اما فارس فقعد شوي مع سامر ..
و بعدين راحوا الشركة ..
لان عمي ترك 4 شركات غير الأراضي و الدكاكين ..
صارت وحدة الى سامر ..
و وحدة الى بشار ..
و وحدة لي انا ..
لكني سجلتها بأسم فارس ..
لان انا ما افهم شي في التجارة ..
و وحدة الى العنود ..
لكن العنود سجلتها بأسم خطيبها راشد ..

عيون : العنود
العنود : عيونهاا
عيون : أنتو صار لكم 8 أشهر مخطوبين .. ليش ما تزوجتوا لحد الحين ..
العنود : لان انا مب خاينة قلت أنطرج لما تطلعين من المستشفى ( و لفت الى أحلام و كأنها تقول ان احلام و بشار خاينين )
أحلام : حرام عليج .. الحين انا صرت خاينة .. ( تمد برطومها ) و الله قولي الى بشار أخوج اهو الي لزم علي نتزوج ..
العنود : اوكي الزواج طنشناه .. لكن ليش تحملين ..
أحلام تقلد ع صوت العنود : لكن ليش تحملين .. قلت لج قولي الى اخوج ..
العنود : شوفوا هذه كل ما أقول لها شي .. قالت لي ( تقلد ع صوت أحلام ) روحي قولي الى اخوج .. انا خلاص تبريت من اخوي ..
أحلام : شدعوة عااد احد يتبرى من بشار .. ما عندج ذوق ..
العنود : عنبوه استمليت منه .. بدور لي اخو ثاني ..
رهف : لا ما يحتاي عندج ساامر ..
العنود : لا لا حتى سامر استمليت منه .. ( تطالع عيون بنص عيون ) شرايكم بفارس ..
أخذ الكل يضحك ..
يا حليلها العنود ..
ما تخلي عنها سوالفها ..
أحلام : لكن عند اخوج بشار .. اقول له ..
العنود : احم احم .. اولا انا تبريت منه .. و ثانيا قولي له ما اخاف منه .. ما يقدر يطقني .. بقول الى باباتي ..
و الكل قعد يطالعها ..
حبت احلام تلطف الجو ..
أحلام : خخخخ ما تخافين منه هاا .. لكن بشوف اذا ما ترجيتينا نعطيج الياهل الي بنجيبه ..
العنود : لا .. انا بييب عشرة بدل الواحد .. و انتِ الي بتتحسرين عليهم ..
أحلام : انا .. زين زين العنود .. اذا ما قلت الى اخوج .. اسفة بالغلط .. اذا ما قلت الى بشار ما اطلع أحلام ..
العنود : حبيبي و الله اخوي ( تتعمد ترفع صوتها عند كلمة اخوي ) ..
أحلام : لا و الله تغازلينه جدامي ..
العنود : أخوي و حلال علي ..
أحلام : بشار لي انا ..
العنود : لا لي انا
أحلام : انا
العنود : لا لي انا ..
ام سامر : شنو بلااكم حلاوة اهو تتناجرون عليه ..
أحلام : بشار أحلى من الحلاوة

الا ببشار يدخل ..
بشار : سمعت اسمي أكيد تحشون فيني ..
وقفت أحلام و راحت يودت يد بشار علشان تعصب العنود ..
أحلام : شوف أختك ..
وقفت العنود و راحت حطت يدها ورى رقبة بشار ..
العنود : لا لا هذه مب انا .. هذه اهي ..
أحلام : لا انتِ .. تقول ان حنا خاينين ..
بشار : صج العنود ..
العنود : كفانا شر زوجتك .. بسألك سؤال .. لو خيروك بيني و بين أحلام من تختار ..
بشار باعدهم عنه و راح يلس يم عيون ..
بشار : و لا وحدة اختار بنت عمي عيون ..
تقربت منه أحلام ..
أحلام : لا حبيبي هذه اختي ..
و يودته من يده و قومته من الكرسي و قعدت مكانه .. و حطت يده ع ضهر عيون ..
أحلام : هذه اختي الوحيدة .. لي انا ..
العنود تقعد في الجهة الثانية من عيون ..
العنود : و بنت عمي يعني لي انا مب لج ..
وقفت عيون ..
عيون : لا لج و لا له .. لزوجي فارس ..
و انصدمت من الكلمة الي طلعت منها .. الحمدلله ان فارس مب هناا .. جان سمعها و راحت فيها ..
بعدها دخل فارس ..
فارس : السلام عليكم ..
الكل : و عليكم السلام و الرحمة ..
فارس الى عيون : يالله عيون .. بنمشي ..
تقدمت عيون الى الباب ..
عيون : مع السلامة ..
أم سامر توقف : لا يا بنيتي قعدوا تعشوا معانا ..
فارس : لا خالتي .. اكيد عيون تعبانة .. بنروح نرتاح .. و ان شاء الله بكرة او بعد بكرة نييكم ..
وقف بشار ..
بشار : لحظة قبل ما تروح .. سمعوني .. بكرة برجعون بيت خالتي منيرة مع بنتها هيفاء و سلطان .. لان زوجهم مات قبل شهرنين و بعيشون هناا في البحرين .. فبكرة الصبح الساة 9:30 كلكم ابيكم تيون هناا لانهم بوصلون الفجر و الساعة 9:30 بنروح الريف .. ابيكم كلكم تجهزون ..
تقدمت منه أحلام ..
أحلام : صج .. روعة .. أموت ع الريف .. و بيت خالتي بيون معانا ..
بشار : أكييد ..
فارس : بنقعد كم يوم هناك ..
بشار : اسبوعين بس ..
فارس : اممم و الشركة ..
بشار : لا تخاف .. ( يطالع العنود ) قولي الى راشد بعد ايي ..
العنود : ان شاء الله ..

ابتسمت و فتحت الباب ..
لكن من فتحته وقفت جامدة ..
كان كلب بيت جيراننا الي من صغري اخاف منه عند الباب ..
تقرب مني ..
و قعدت اصارخ و طحت ع الأرض ..
كلهم وقفوا حتى فارس ..
و راح يطالع كان الكلب ..
أحلام و العنود و رهف و سامر كانوا يهدوني ..
اما بشار و فارس ..
فكانوا يباعدون الكلب ..
كنت اصيح ..
اخااف منه ..
يخرع ..
لونه أسود ..
و عيون واسعة و كلها لونها ابيض ..
لا و القهر اسمه ( عابر )
يع ع حرفي يبتدي اسمه ..
و الله عاابر ..
عابر لما يمر مني احس نفسي بيغمى علي ..
و الحين شلون لما صار في ويهي ..
و انا في قمة السعادة ..

تباعدوا عني لما تقرب مني فارس ..
حسيت بالخوف ..
الخوف الي ياني لما تقرب مني فارس ..
اكثر من اللحظة الي شفت فيها عابر ( كلب جيراننا ) ..

تقرب مني اكثر و يودني من يدي و وقفني ع ريلي ..
حسيت نفسي ارتجف ..
شفيه هذاا مينون و بينني معااه ..
ابتسم لي ..
فارس : يالله خلاص ..
عرفت من كلامه .. ان هذه الحركة .. كانت علشان اهلي ما يحسون .. افففف .. الى متى بظل بهذه الحالة ..

طلعنا برى و ترك يدي ..
رحنا للسيارة ..
ركبت ..
و بعده جسمي يرتجف ..
كانت الساعة 8:54 ..
امممم ..
انا بموت من اليوع ..
متعودة في المستشفى ..
قبل هذا الوقت اتعشى ..
لكن خلاص ايام المستشفى راحت ..
و هالحياة الله يعلم شنو مخبية لي في طياتها ..
قاطع حبل افكاري ..
فارس : في شنو تفكرين الحين .. ( بنبرة استهزاء ) اكيد في عابر .. انا اقول الله يساعده شكله اهو الي خاف منج .. كسرتي راسه المسكين ..
طالعته بنضرت استحقار ..
و رديت نضري للشارع ..
هذا وقت سخافاتك ..
تشوفني بموت من الخوف و هو قاعد يتمسخر علي ..
فارس : تبين تروحين مطعم تتعشين ..
عيون ( و نضري الى حد الحين في الشارع ) : لا شبعانة ..
فارس : لكن انتِ ما اكلتي شي ..
عيون : الموقف الي صار شبعني ..
فارس : براحتج ..
اااااه و ربي بموت من اليوع .. لكن شسوي .. من القهر قلت شبعانة .. طالعته .. اخذت ادرس تفاصيل ويهه .. الصراحة ما اجذب .. كان وسييم بمعنى الكلمة ..
طالعني ..
و تغيرت ملامح ويهه ..
فارس : شفيج .. اول مرة تشوفيني ..
ما رديت عليه و رديت نضري مرة ثانية للشارع ..

...:::][ Stop ][:::...

توقعاتكم ..
][ 1 ][ شنو تتوقعون الدنيا مخبية لعيون و فاارس ؟
][ 2 ][ شنو تتوقعون بصير في الريف ؟
][ 3 ][ أبطال جدد ( خالة عيون ) و بنتها و ولدها .. شنو حاملين في طياتهم ؟





الجزء الثامن ...


"صرت أنا للحب والدمعة أسير في حياتي يوم راحة ما ظهر مظهري جنه ومضموني هجير مرقدي تمثيل والواقع سهر "


نزلت من السيارة و آنا بموت من الفرح .. اااااه يا ربي من متى ما رحنا الريف .. امممم .. يمكن من 5 سنين ..
دخلت لقيت وحدة من الخدم يالسة تمسح المزهرية الكريستالية الي في طرق الصالة ..
عيون : السلام عليكم ..
الخدامة : و عليكم السلااام .. شحالك عيون اليوم ؟
عيون : الحمدلله بخير .. الا سورا وين أم نديم ..
سورا : امممم .. لك تأبريني يمكن في المطبخ تعمل العشاا ..
عيون : اوكي مشكورة ..

سورا ( الخدامة ) كانت تيي مع مريم كل أسبوع مرتين لي المستشفى .. هذه انسانة طيبة .. اممم .. يمكن عمرها 38 / 40 سنة .. لكن شكلها يقول أصغر من هذا العمر .. و هذه تصير بنت أخت أم نديم .. رغم ان ام نديم 30 سنة .. الا ان سورا تبين أصغر ..

دخلت ع أم نديم ..
كانت تغسل يدها ..
و يبين انها كملت من العشاا و ريحته تفوح في المكان ..
تقربت منها ..
عيون : السلام عليكم ..
طفرت ام نديم من مكانه ..
ام نديم : لك الله يأطع بليك .. خرعتي بي ..
عيون : ههههه ..
أم نديم : شكلك فرحانة .. خير فرحينا معِك ..
عيون : اممم .. بكرة الصبح بنروح كلنا مع عائلة الوالد الرييف ..
أم نديم : الله .. اموت ع الريف ..
عيون : تبين تيين معانا ..
أم نديم : يا لييت ..
عيون و هي تفصخ شيلتها : خلاص بكرة الساعة 9:30 كوني جاهزة ..
ام نديم : شو الليل بنفوت ..
عيون : لا لا الصبح ..

الا بفارس يطق الباب ..
ام نديم : فوت يا ابني يا فارس فوت ..
دخل فارس : السلام عليكم ..
ام نديم : و عليكم السلام و الرحمة ..
فارس مد يده الى الاكل و راحت يمه ام نديم و طقته ع يده ..
ام نديم : لك شو بتعمل .. الاكل لسى حار .. و انت ما غسلت ايدينك ..
فارس يهف يده .. :اححح حرام عليج .. ما اعودها ..

اما انا فميودة ضحكتي ..
من ظهر من المطبخ ..
انا يلست اضحك بطريقة هستيرية ..
و أم نديم واقفة تتطمش علي ..

ظهرت من المطبخ ..
و رحت الى الغرفة ..
فتحتها كان فارس في الحماام ..
فتحت كبتي ..
و طلعت لي برمودا أزرق غامق ..مع بلوزة وردية ..
رفعت شعري ..
طلعت لقيت فارس يالس ع طاولة الطعام ..
دخلت المطبخ ..
و يلست ع الطاولة ..
و أم نديم كانت في الصالة مع سورا ..
ضلينا ساكتين ما يطلع الى صوت السجين و هي تضرب في الصحون ..
ما ادري شفيه ..
ما يتكلم ..
احسن ..
ما اباا اتكلم معااه ..
لكن هذه مب حالة ..
اما اسولف مع ام نديم اما يالسة مع اشباح البيت ..
قمت من ع الطاولة و رجعت الكرسي ع ورى بقوة ..
طالعني فارس و هو مستغرب ..
فارس : شفيج ..
الحين شفيني و من مساع وين لسانك 
ابتسمت له بـ سخرية : لا سلامة قلبك ما فيني شي .. رميت الشوكة الي في يدي ع الطاولة و صكيت ع اسناني ) بس طفشانة ..

و رحت بسرعة الغرفة ..
و انا معصبة ..
ما ادري من وين يت لي كل هذه العصبية علشان اكلمه جذي ..
تركت ربطة شعري ع التسريحة ..
و رميت نفسي ع السرير ..
خليت يدي ورى راسي ..
و غمضت عيني بهدوء ..

اففف يا ربي ..
المسكين ما سوى شي علشان اسوي له شي ..
انا ليش اعامله جذي ..
بس يستاهل منو قال له يتزوجني ..
يقدر يرفض لانه رياال ..
و ليش ما رفض مثل ما رفض لمريم انهاا تيي بيتنا ..
الحين الزرع الي زرعه يحصده ..

ااااه مريم .. وحشتني .. بتصل لهاا .. و بقول لهاا تيي معانا الريف ..
وقفت و أخذت تلفوني ..اففف ..مب مشحون .. خليته ع الجارج ..
و طلعت ..
كان فارس يالس يطالع التلفزيون ..
قاعد ع الكرسي الي قبال التلفزيون ..
و شكله ما يقول انه معصب لاني صرخت عليه من مساع ..
تقدمت و قعدت ع الكرسي الي يم التلفون ..
دقيت الرقم ..
مريم : ألو
عيون : هلا بالطش و الرش ..
مريم : هلا والله هلا فيج .. ما اصدق .. قلت الحين بتنسينا ..
عيون : أفااا انا انسى روحي ولا أنساج ..
مريم : أحم أحم
عيون : هههه بسج عااد صدقتي روحج .. أقول مريوم بكرة انتِ مشغولة ..
مريم : لا لييش ..
عيون : امممم بنروح الريف بتيين معانا .. !!!
مريم : صج و الله ..
عيون : أي بتيين ..
مريم : أكيييد .. مع منو بتروحون .. و فارس اخوي بروح معاكم ..
عيون : انا و اخوي سامر و رهف و غفران و العنود و بشار و أحلام و أم نديم و فارس ..
مريم تقاطعها : بس بس .. عااد عرفت انكم كلكم بتروحون ..
عيون : و بعد بيون معانا بيت خالتي منيرة ..
مريم مستغربة : امممم خالتج منيرة .. ما اذكر ان عندج خالة او خال ..
عيون : هذه خالتي متزوجة اماراتي .. و توفى من شهرين .. و الحين بتيي مع بنتها هيفاء و ولدها سلطان البحرين ..
مريم : اهااا .. شو يعني صغار ..
عيون : ههه لا لا هيفاء عمرها 21 سنة يعني بعمر العنود .. لكن طلقها زوجها .. و سلطان توأمها .. و الى حد الحين ما تزوج ..
مريم : اهاا .. مسكينة .. ليش طلقها ..
عيون : انا سمعت انهم يحبون بعض .. لكنه وحيد امه .. و كانت تضغط عليه .. حتى الليل ما تخليه ينام مع هيفاء .. تبيه ينام معاها .. و لما حملت هيفاء .. طيحتها ام ريلها من فوق الدري و طيحت الجنين .. لانها تدري ان الولد الي بيي في الطريق بيشغل ولدها عنها .. و سلطان .. ما يرضى ع أخته .. فتطلقوا ..
مريم : بل كفانا الله شرها .. حتى تغار ع ولدها من مرته .. امممم شلون فارس ..
عيون تطالع فارس الي كان مندمج مع الفلم .. : الحمدلله بخير ..
مريم : وحشني ..
عيون : حشى مليتي مني ..
مريم : ههههه لا انتِ ما ينمل من سوالفج ..
عيون : هههه أي أحسب بعد ..
مريم : اممم الساعة كم بنروح بكرة ..
عيون : 9:30 .. حنا بنمر عليج ..
مريم : اوكي .. شلون فارس
عيون : أنتِ شفيج .. فارس و فارس و فارس .. طفشتيني عاد .. تبين تكلمينه ..
مريم : اوكي يالله ناديه لي ..
عيون : ههههه ان شاء الله ..
عيون تطالع فارس : فارس .. مريم تبيك ..
فارس من سمع اسم مريم أخته طفر من مكانه ..
وقعد يتكلم معاها ..
و عيون أخذت لها تكية من التكيات الي ع الكراسي و خلتها ع الارض و قعدت عليها و اخذت تطالع الفلم ..

كمل فارس من التلفون ..
و يلس ع الكرسي و أخذ يطالع الفلم معاها ..
كمل و انا نايمة ..
ما يا نص الفلم الا انا في سابع نوماتي ..
لان مب متعودة ايلس للساعة 2 بالليل ..



الصبح ..
6:30

قعدت من النوم و انا ع السرير ..
طفرت ..
افففففف ..
شو هالفشيلة ..
الحين شو قال عني لما لقاني نايمة ع الارض ..
لكن شلون انا ييت هنااا ..
يمكن ام نديم ..
طالعت السرير ما كان عليه ..
يعني قعد قبل الساعة 6 هب معقولة ..

وقفت توضيت و صليت و قريت قران ..
و أخذت شاور ..
أحترت شو ألبس .. بس أسرع ما لقيت الي البسه ..
حطيت لي بس كحل ..
و رفعت شعري و طلعت من الغرفة ..
طالعت المكان كان هدوء ..
رديت نضري للساعة ..
كانت 7:05 ..
دخلت المطبخ كانت ام نديم تسوي الفطور ..
عيون : صباح الخير ..
ام نديم : صباح النور ..
تقربت منها و شميت الي تسويه ..
عيون : امممم شنو تسوين ..
ام نديم : أعمل دجاج بالمايونيز ..
عيون : صج .. لكن واايد ثقيل ..
ام نديم : لك تأبريني .. الفطور جاهز .. و هذه للريف ..
عيون : جذي عيل ..
طالعت الطاولة ..
و رديت طالعت ام نديم ..
عيون : وين فارس ..
ام نديم : ما ادري .. مب في الغرفة ..
عيون : لا ..
ام نديم : شوو مب في الغرفة ..
عيون : ليش ما شفتيه لما طلع ..
ام نديم : لا ما شفته ..
عيون : اوكي .. بروح الغرفة الزجاجية ..
ام نديم : ما تريدي فطور ..
أخذت سندويشة ..
و كوب كوفي و رحت الغرفة الزجاجية ..
دخلت .. و شفت فارس نايم ع واحد من الكراسي و يبين عليه تعبان ..
تقربت منه ..
و خليت الاكل ع الطاولة ..
كان الكرسي طويل ..
لكنه مب نايم عدل ..
يعني كأنه كان قاعد ع الكرسي و نام ..
كسر خاطري ..
تقربت منه أكثر و عدلته ..
لان اكيد ضهره بألمه ..
عدلته لقيته يطلع منه دم خفيف في راسه ..
أخذت لي كلينكس و معقم و بديت أعقم الجرح ..
لا تستغربون ..
انا و مريوم ..
ندرس طب ..

كنت لاهية بمسح الدم من ع الجرح ..
الا بفارس يفتح عينه ..
و يطالعني ..
و انا ما ادري ..
كملت و لقيته يطالعني ..
أخذت الكلينكس و رحت يم الزبالة و رميته ..
كان بعده يطالعني ..
و كأنه مستغرب ..
قعدت ع الكرسي الثاني ..
و نضراته تلاحقني ..
ودي اتأسف منه ..
بس كبريائي يمنعني ..

فارس يطالعني بنضرت و كانه يلومني ع الي صار أمس ..
فارس : شفيج ساكتة ..
عيون : ...
فارس : انا اكلمج ..
عيون : يعني شنو تبيني اقول ..
فارس رجع راسه ع وره و خلى يده ورى راسه ..
فارس : أي شي
عيون : عجيبة انت الي تقول لي اتكلم .. و انا امس ......
اففففف ..
انا الغبية شنو قاعدة اقول ..
فارس : شفيج امس معصبة
عيون : ما كنت معصبة ..
فارس : يبين .. بس عصبتي علي و صرختي بويهي صح ..
عيون : ...
فارس : انتِ تخافين من الكلاب ..
عيون : أي اخاف ..
فارس : من متى تخافين منهم ..
عيون : من صغري ( حبيت اغير السالفة ) من شنو الدم الي كان براسك ..
حط فارس يده ع راسه ..
و تغيرت ملامح ويهه ..
وقف ..
فارس : تجهزي .. و جهزي الاغراض الي تبينهم .. لان ما باقي الا ساعة و نص ..
عيون : ان شاء الله ..
وطلع من الغرفة ..
حسيت الفضول بيذبحني ..
شفيه يعني ..
اكيد صاير له شي ..
سمعت صوت تلفونه ..
لانه نسااه ..
و كأن وصلته رسالة ..
أخذت تلفونه ..
وقريت الرسالة ..

[ هههه اكيد عجبك طراق أمس .. لكن ما بهدك و بطفشك .. لما تسوي الي ابيه .. ]

كان المرسل اسمه ( ناصر )

شنو صاير ..
و طراق ..
و تسوي الي ابيه ..
افففف يا ربي ..
كانوا كل الرسايل ..
رسايل تهديد ..
بس ما كانوا يوضحون الشي الي يبيه هذا الي اسمه ناصر ..

خليت تلفونه مكانه و طلعت من الغرفة الزجاجية ..
دخلت و أحترت شنو آخذ ..
لميت نص ثيابي و أغراضي و طبعا علبة مكياجي هههه ..
خليت لي ميك آب ع عيني لونه اسود ..
و فوقه باللون الوردي الخفيف ..
و حطيت لي جلوز ..

لبست شيلتي ..
و طلعت من الغرفة ..
امممم الساعة الحين 8:50 .. شي وقت ..

دخلت المطبخ ..
كانت ام نديم مجهزة اكل وايد ..
و حلويات و خرابيط ..
و يبين عليها انها مب قادرة تحملهم ..
عيون : اساعدج ..

حملت 3 صحون ..لانهم كانوا صغار .. خليتهم فوق بعض ..
و خليت فوقهم شنطتي الصغيرة ..
و طلعت ..دخلت الكراج ..
كان فارس قاعد في السيارة ..
و مسند راسه ع الكرسي و مغمض عينه ..اكييد تعبان ..اليوم مب طبيعي ..
خليت الصحون في الصندوق ..و فارس حمل الشنطتين الي بنوديهم معانا ..اما ام نديم فحملت معاها شنطة متوسطة ..

ابي اعتذر منه ..ما اقدر اكثر من جذي ..
خلاااص ..ركبت السيارة ..

عيون : فارس ..
فارس طالعني بدون أي كلمة : ....
عيون : اسفة عن الي صار أمس ..
لكنه ما تكلم و طالع الجهة الثانية ..
خلاص خله يزعل ..
المهم انا سويت الي علي و تأسفت منه ..

وصلنا شقة مريم ..
و نزل .. رح ناداها ..
نزلت ..
كان شكلها رهيب ..لان بشرتها بيضة ..
و لابسة بانطلون أبيض ..مع فانيلة بيضة ..
فوقها بدي طويل يوصل الى ركبتها لونه ماروني ..و لابسة شيلة مارونية ..و فارس كان حامل شنطتها ..

ركبوا السيارة ..
مريم : السلام عليكم ..
عيون : و عليكم السلام ..
مريم : شلونج عيون ..
عيون : الحمدلله بخير .. انتي شلونج ..
مريم : انا تماام ..
عيون : فرحانة ..
مريم : قولي بموت من الفرح .. اول مرة اروح الريف ..
عيون : ههههه ..

وصلنا بيت ابوي ..
و نزلنا ..
كانوا الحريم في الصالة الرئيسية ..
و الرياييل في الصالة الثانية ..
دخلنا و سلمنا عليهم ..
يلست انا يم هيفاء ..
يبين عليها طيبة ..
و الي يشوفها يعطيها 17 مب 21 سنة ..
لكنها مب اجتماعية ..
يعني عكس مريوم ..
مريم ما تسكت ..
اما هيفاء ما تتكلم الا شوي ..
و ام سلطان ( خالتي منيرة و أم هيفاء )
واايد طيبة ..يعني حنونة ..
و وايد تخاف ع عيالها ..اما سلطان فما شفته ..

مشينا كلنا ..
انا و مريم و في سيارة فارس ..
و خالتي منيرة و هيفاء مع سلطان ..
و العنود و أحلام مع بشار ..
و رهف و أمي و غفران مع سامر ..

وصلنا المطار ..
بنروح في الطائرة ..
لان الرييف وايد بعيد عن البحرين ..
ما صارت 10:25 الا بالطائرة طارت ..
كانوا كلهم الرياييل مع بعض في البزنس ..
اما حنا الحرييم فكنا في الدرجة الاولى ..
انا كنت يالسة مع مريم .. و غفران ماخذتنها معاي .. لكنها لعوزتنا .ورجعت لأمها




الجزء التاسع ...


جيت يمك وأنت عزمت المسير صرت ضدي مع صواديف الدهر الوداع فراق والموقف مرير والعزى ماضيك والحاضر قهر "

باقي ساعة وحدة علشان نوصل الرييف ..
انا و مريوم و هيفاء بنت خالتي منيرة قاعدين يم بعض في الطائرة و نسولف ..
الا بـ رهف تتقرب منا و اهي حاملة غفران ..
و غفران كانت تتعفر بين ايديها و تصيح ..
وقفت لها ..
عيون : شبلاها ..
رهف : الله يخليج عطيها أبوها ..
أخذتها من عندها ..
عيون : ان شاء الله .. تعالي حبيبتي ..

من شافتني سكتت ..
و أرتسمت ابتسامة بريئة ع محياها الطفولي ..
ابتسمت لها و حبيتها في خدها ..

تقربت من الطبقة البزنس ..
ما لقيت الا فارس يالس يم ريال ..
طالعته ..
ملامحه كلها مقتبسة من هيفاء ..
عيل هذا سلطان ..
تقربت منهم اكثر ..
طالعوني ..
فارس : خيير ..
تضايقت من طريقت كلامه معاي يم سلطان ..
عيون : الخير بويهك .. بس وين سامر ..

تلفت فارس يمين و يسار ..
فارس : ما ادري ..
سلطان ( الى فارس ) : من هذه .. ؟
فارس : هذه عيون .. زوجتي .. بنت خالتك سارة ..
سلطان يطالعني : تشرفنا .. ( يطالع غفران ) هذه بنتك ..
فارس ابتسم : لا هذه بنت سامر ..
سلطان : ماشاء الله .. تبارك الرحمن .. حلوة ..
فارس : هههه أي وايد .. يا ليت سامر هنا .. علشان يسمعك و انت تتغزل في بنته ..
سلطان : هههه لا يا بوي .. مب ناقصينه ..
اخذو يضحكون ثنينهم ..

من كلام سلطان ..
تبين لي انه طيب و حبوب ..

سلطان يطالعني : قعدي في الكرسي الي يم فارس .. دقايق و بيي سامر ..

اااه .. اقعد يم فارس .. طالعت فارس .. كان يطالعني بنضرات ما اعرف افسرها .. قعدت ع الكرسي و انا ميودة غفران في حضني .. كانت وايد تتكلم مع سلطان .. لان فيه شبه شوي من سامر اخوي ..

غفران : انت ثثمك ؟
سلطان يطالعني : شو تقول !! 
عيون : تسألك عن أسمك ..
سلطان يطالع غفران : انا أسمي حبيبي ..
و فارس حط يده ع فمه .. و اخذ يضحك بصوت واطي .. انا فهمت قصدهم .. يبون يتمسخرون ع الياهلة .. زين زين .. تقرير مفصل الى سامر ..
غفران : هبيبي .. أثمك .. ( حبيبي .. أسمك )
سلطان : هييه .. أسمي حبيبي .. انتِ شو أسمك يا حلوة ..
غفران : انا اثمي مب هلوة .. اثمي غفلاان
سلطان : يا محلاة اسمج عطيني ايااه ..
غفران : لا ما ابااا ..
سلطان : بكيفج .. لكن انا ما بعطيج اسمي..
غفران : انا ما اهب اثم هبيبي .. 

الا بالموظفة تير عربة الايسكريم و الحليب حق اليهالو ..
غفران تأشر عليها : اباا ذاا .. ابا ايثكريم .. ابا هلييب .. 
عيون : بس .. بس .. بس فضحتنينا ..
تقربت منا الموظفة ..
وعطتها ايسكريم فراولة ..
لا و الطماعة ردت تصيح تبي بعد حلييب ..
لكنها عطتنا بعد ..
مسكينة الموظفة ع نياتها ..

دقايق و يا سامر ..
وقفت و عطيته غفران ..
حملها ..
سامر : هلا و الله بحبيبتي ..
غفران : لا انا اثمي غفلان ..
سامر : هههه هلا فيج .. ( يطالع سلطان ) اكيد لعوزتك ..
سلطان : لا .. حليلهاا ..
سامر يأشر ع سلطان : تعرفين هذا منو ؟
غفران : أي .. هذا هبييبي ..

من قالت جذي ..
فطسوا عليها من الضحك ..
مسودين الويه ..
سامر : شنو حبيبي .. ( يطالعهم ) و انتوا ليش تضكون .. ؟
عيون : لان حضراتهم الي قايلين لها ان اسمه حبيبي ..
سامر : شطار .. علموا الياهلة لنا ..

قطع علينا صوت الجرس .. يقول لنا نلبس الاحزمة .. لان بتنزل الطائرة ..
مشيت الى كرسيي ..
قعدت و لبست الحزام ..

نزلنا ..
كانت الساعة 2:00 الضهر ..
كملنا الاجرائات ع حوالي 2:30 ..

ركبنا في سيارات خصوصية للسيااح ..
وصلنا البيت الي بنسكن فيه ..
كان رهيييب بمعني الكلمة ..
امممم ..
بوصفه لكم ..
حجمه وايد كبير ..
يبين انه ريفي ..
ديزاينه و كأنه مصنوع من خشب ..
دخل في 3 صالات مفتوحين ع بعض ..
الصالة الرئيسية .. 
كلها درايش ..
و كبار ..
يطلون ع حديقة البيت الصغيرة الي فيها 3 كراسي..
و مطبخين وسااع ..
و 4 حمامات ..
و ميلس ..
الطابق الثاني ..
الى كل واحد غرفة ..
طبعا المتزوجين مع بعض ..
اكبر غرفة ..
بتكون الى خالتي منيرة مع هيفاء و مريم و امي..
ما عدا سلطان بكون في غرفة بروحه ..

دخلت غرفتنا ..
امممم ..
شكلها فضييع..
لونها كريستالي ..
اثاثها ذهبي و فضي ..
و مزهرية كريستالية في زاوية الغرفة ..
فيها ورود لونهم ابيض ..

فصخت شيلتي ..
رميتها ع السرير ..

تقربت من الدريشة ..
لميت الستارة بهدوء و رفتعها ..
فتحت الدريشة ..
تنسمت الهوى ..
كان الجو حلو ..
الغيوم مغطية الشمس ..
واشعتها تتسلل بين الغيوم ..
و تنطبع ع البحر بشكل رهيب ..

لفحت خصلات شعري نسمة هوى ..
طيرته ع خفيف ..
حسيت بأحد ييودني من كتفي ..
و يباعدني عن الدريشة ..
طالعته ..
و بقيت جامدة ..
فـــــــارس !!

صك الدريشة و نزل الستارة ..
طالعني ..
فارس : لا تتقربين من الدريشة تكشف للناس الي برع .. و الهوى بارد .. بعدين تمرضين ..

اااااه .. يكلمني و كأني ياهل جدامه ..
خليته و رحت يم المزهرية ..
يودت وردة منها و شميتها ..
ريحتها روعة ..

لفيت جسمي ..
لقيت الغرفة خالية ..
فكه ..

بدلت ملابسي .. و يلست قبال التسريحة .. فتحت علبة المكياج و عدلت مكياجي .. 
طالعت نفسي و ابتسمت ..
طلعت من الغرفة ..

نزلت من الدرج ..
شفت مريم و هيفاء في الصالة الرئيسية ..
لقيت هيفاء يالسة تطالع التلفزيون ..
و مريم يالسة يمها و تهدر ..
لكن هيفاء يبين عليها انها هب مع مريم ..
فكرها بعييييد ..
في عالم ثاني غير عالمنا ..

تقربت منهم ..
عيون : هاا الحلوات شو يسوون ..
طالعوني و ابتسموا ..
و مريم كملت سوالفها ..
قعدت يم مريم ..
عيون : عنبوه ما يعورج حلجج من كثر الحجي ..
مريم : ما اعرف .. لازم اتكلم ..
عيون : هيفاء ..
هيفاء : .....
عيون : شفتي مريوم .. انتي تعورين حلجج ع الفاضي .. هيفاء في عالم ثاني .. مب معاج يعني ..
قامت مريم و يلست يم هيفاء و ضربتها ع ضهرها ..
هيفاء : آآآآآآآي .. الله يغربلج .. شسويتي ..
مريم : من مساع للحين اكلمج و انتي مب معاي ..
هيفاء : السموحة الشيخة ..
مريم : هههه حبيبتي حنا بحرينين مب اماراتيين .. ما نقول ( تعيب ع صوت هيفاء ) السموحة الشيخة .. نقول .. اسفة حبيبتي ..
هيفاء : ههه ان شاء الله .. اسفة حبيبي ..

الا بسلطان ينزل من الدرج ..
سلطان : السلام عليكم ..
الكل : و عليكم السلام ..
سلطان : شنو تسوون .. ؟
هيفاء : سلامتك ما نسوي شي .. طالع ..
سلطان : لا بقعد في الحديقة شوي ..
هيفاء : ..

وقفت هيفاء ..
هيفاء : انا تعبانة شوي .. رايحة ارقد .. تصبحون ع خير ..
الكل : و انتِ من أهله ..

طالعتها و هي تركب الدرج ..
خطواتها كانت ثقيلة ..
يبين عليها التعب ..
ويهها شاحب ..
و لونها أصفر ..
ااااه يا دنيا شقد ظلمتي هالبنت ..

بدلت عن القناة الي كانوا مخلينها ..
لقيت حاطين مسلسل رومانسي مصري ..
الله موتي ع المسلسلات المصرية ..

قعدت اطالعه ..
و طول الوقت مريم تطالعني ..
عيون : شفيج تطالعيني جذي ..
مريم : انتِ شلون تحبين تطالعين مثل هالمسلسلات البايخة ..
عيون : الحين ذلين صاروا بايخين .. ما عندج ذوق ..
مريم : صج و الله .. اقول خلي الرومانسية حق فارس .. مب تيين تخلينها في مثل هالمسلسلات السخييفة ..
قعدت اطالعها ..
بعدين فريت ويهي للتلفزيون ..
قامت مريم و يلست يمي ..
مريم : الي يشوفكم ما يقول توكم متزوجين ..
عيون : أي تونا متزوجين الله يهداج .. صار لنا سنة ..
مريم : سنة .. انتِ في المستشفى .. مب هنااا ..
عيون : نفس الشي ..

وقفت مريم و هي تتحلطم ..
تقربت من الدريشة الكبيرة الي تطل الحديقة ..
فتحتها..
و قعدت عليها ..
يعني شفتوا السنورة شلون تتنطط ع الدرايش ..
هاي مريم ..
الي يشوف حركاتها ..
ما يقول عمرها 19 سنة بتدخل العشرين ..
تقربت منها ..
عيون : اثجلي يا بنت .. احد يوقف ع الدريشة .. ياهل انتِ
مريم : جب و لا كلمة .. كيفي الي بسويه ..
عيون : هههه مينونة
مريم : ماكو مينون الا انتي ..
عيون ( خليت يدي ع خصري ) : صج و الله ..
مريم : هيه صج ..
عيون : لكن اذا طحتين .. بتقولين عيون قالت ..
مريم : روحي روحي يا ام النصايح ..

رحت عنها و انا اضحك ..
ركبت فوق و ضلت قاعدة ع الدريشة ..

نزلت من ع الدريشة ..
طلعت برع ..
و مشت ع الحديقة الصغيرة الي في البيت من جدام ..
سحبت لها كرسي و خلته ..
ركبت عليه ..
و ركبت ع الدريشة ..
قعدت عليها و هي ميودة الحديدة الي فوقها ..
رفست الكرسي ..
و راح عنها ..
ضلت قاعدة جذي نص ساعة ..
تطالع الورود ..
شلون متناسقة الوانها ..
هذه تدل ع الصفاء و ذيك ع النقاء و غيرها ع الحب و الرمانسية ..
اممممم ..
احب الورود ..
شكثر تحمل من معاني حلوة ..
يا ليت امي و ابوي عايشين لكنت عطيتهم منها كل يوم وردة ..
ااااه يا ربي ..
سندت راسي ع الدريشة ..
و نزلت مني دمعة ..
وبعدها دمعة ثانية..
و ينجبرون انهم ينزلون مع بعض ..
يتحدون مع بعض ..
و يطيحون بالم ع وجنتي ..
يوصلون لحافة شيلتي و يتفتتون ..
هذه الدنياا ..

اخرتها فرقتنااا ..
ما حسيت الا بهوى قوي يجرني ..
يودت الحديدة الي فوقي لكني ما تحملت اكثر ..
و تحركت ريلي من ع الدريشة ..
و طحت ..
ما يفصل بيني و بين الارض الا 10 سنتيمترات ..
الا بجسد يمسكني ..
حست براسها يدور ..
و طاحت ع الي يودها ..
حملها و دخلها داخل ..حاول يوعيها ..لكنه ما قدر ..دخل المطبخ ..اخذ له كوب ماي ..و تقرب منها ..اخذ منه شوي في يده ..و لفاه ع ويها بهدوء ..فتحت عينها شوي شوي ..لما فتحتها كامل ..ضلت ساكتة ..و هي تشوف الويه الي كان مقابلها و بثغر باسم ..
اوتعت لنفسها ..و حاولت تقوم ..
مسكها ..و خلاها مكانها ..
..... : شكلج تعبانة .. ارتاحي ..

و طلع من البيت ..غمضت عينها ..
و أخذت تتذكر الريال ..و فجأة فتحت عينها ع الاخر ..
و انتفض جسمها .. طفرت عن الكرسي ..
اااااااه هذا سلطان ولد خالة عيون ..
انا شفيني خبلة راكبة ع الدريشة ..
الحين انا شسوي بنفسي ..
صج حماارة ..

لكن التعب اخذ مأخذه منها و نامت ع الكنبة ..

.........

اما انا فدخلت الغرفة ..
و انصدمت بفارس نايم ..
شنو اهو شبح .. 
لا ..
يمكن كان في غرفة سلطان .. 
قعدت يم التسريحة ..
تارة اطالع نفسي و تارة اطالع فارس.. 
احس بالعطش ..
نزلت ..
كان المكان هدوء ..
الكل رااقد ..
اخذت لي كوب ماي ..
شربت منه شوي و تركته ..
طلعت ..لاحظت حد راقد ع الكنبة ..
تقربت اكثر ..كانت مريم ..
مريم شتسوي نايمة هناا ..
جثيت ع ركبتي .. 
عيون : مريم .. مريومة .. مريم .. قومي حبيبتي ..
قعدت مفزوعة : هااا .. سلطان .. ليش .. ما ادري .. وينه .. شصاير 
عيون : هههه .. شبلاج انتِ .. قلت لج مب صاحية .. 
مريم : افففف .. هذه انتِ .. ( و ردت غمضت عينها )

مسكتها من يدها و وقفتها ع ريلها ..
عيون : مريوم .. شوفي انتِ وين راقدة ..
طالعت المكان ..
مريم : ليش ما قلتي لي ..
عيون : و انتِ تعطين الواحد فرصة يتكلم .. 
يودتها من يدها ..
عيون : يلااا الغرفة رقدي هناك ع راحتج ..

ركبتها فوق ..
دخلت الغرفة 
كانت امي و خالتي منيرة نايمين ..
و الجو يشجع الواحد علشان يرقد ..
فدقايق و رقدت مريم ..
طلعت و صكيت الباب بهدوء ..
سمعت صوت احد يصيح .. 

تقربت من مصدر الصوت أكثر .. 
و وقفت جامدة ..





الجزء العاشر

" يحسبني يوم سلم ما سمعته سامعه بس أتغلى عليه قلت أبثقل بس ثقلي ما استطعته و ابتسمت و جيت لمعانق ايديه "

تقربت اكثر من مصدر الصوت .. 
صرخت : هـــيــــفاء 

تقربت منها اكثر ..
عيون : هيفاء حبيبتي شفيج .. يالمج شي .. 
طاحت في حضني .. 
هيفاء : ليش الدنيا كلها ضدي .. انا ما سويت شي .. عمري ما سويت شي .. ( و تشهق من البجي ) ما اقدر استحمل اكثر ..
عيون : ليش شصاير ..
هيفاء : شـ شفت بشار و احلام يتكلمون تذكرت الايام الي كنت مع جاسم فيها .. فرقتنا الي ما تخاف ربها .. 
حضنتها ..
و حبيتها ع راسها ..
يودتها من يدها و خليتها توقف ع ريولها ..
عيون : هيفاء حبيبتي .. انتِ مب اول وحدة تنظلم .. انا اكثر منج .. 
طالعتني بنضرات جامدة ..
مسحت على شعرها .. 
عيون : خلاص .. صلي ركعتين .. و بتهدى نفسج .. 
ابتسمت لها ..
يبين انها ارتاحت .. 
وديتها حجرتها ..
و طلعت ..
ااااااااه الى متى انا الي بحل مشاكل الناس ..
و منو بحل مشكلتي ..
منو بـ يواسيني .. 
دخلت الغرفة ..
الى حد الحين فارس نايم ..
فصخت شيلتي و رميتها .. 
رميت نفسي على السرير ..
وقعدت اصيح من قلبي ..
اااه يا دنيا ليش ظلمتيني .. حلمي مثل حلم كل بنت في الدنيا .. انهاا تسوي لها حفلة و تعيش حيااة مثل العسل مع زوجها الي اختارته ..
ضميت المخدة في صدري ..
و ترستها دموع .. 
شفت احد يمسح على شعري بهدوء ..
رفعت راسي .. 
من شفته ..
دفنت راسي في المخدة و صحت بصوت اقوى ..
فارس : عيون يألمج شي ..
صرخت في ويهه : انت السبب .. روح عني ما ابيك تلمسني ..
القهر انه ابتسم ..
و نزل من على السرير ..
اخذ له ثياب و دخل الحمام ..
شكله بياخذ شاور .. 
راسي يألمني .. 
مب قادرة افكر في شي .. 
احس نفسي هدأت شوي ..
قعدت على السرير ..
و دموعي تطيح من عيني .. 
طلع فارس من الحمام و هو ينشف شعره .. 
ابتسم لي مرة ثانية ..
قعد على السرير ..
فارس : ما بتقولين لي شفيج .. 
فريت راسي الجهة الثانية .. 
بدون ما أتكلم ..
وقف ..
فارس : براحتج .. 
و طلع من الغرفة .. 
رديت اصيح .. 
ليش يعاملني و كأني ياهل جدامه .. 
هذا بسببي ..
منو قال لي اتزوج و عمري 19 سنة .. 
طالعت نفسي في المنضرة .. 
عيوني منتفخة من البجي ..
صليت ركعتين ..
و قريت قرآن .. 
بدلت ثيابي ..
لان الحين بنروح ما ادري وين ..
لكن المهم بنطلع كلنا .. 
لبست ثياب خفيفة ..
لبست شيلتي ..
و لبست نضارة شمسية ..
اخاف اذا شافوا عيوني ..
احد يسألني شفيني .. 
نزلت تحت ..
يبين انهم كلهن جاهزين ..
سامر : شفيج تأخرتين ..
ما رديت ..
تقرب مني فارس ..
كلهم طلعوا ..
بقينا بس حنا في الصالة ..
فارس : عيون .. شفيج .. انتِ مب طبيعية ..
كنت اباا اطلع ..
ما ابااا اتلكم مع احد ..
يودني من كتفي ..
فارس : ما بخليج تطلعين لما تقولين لي شفيج ..
بقيت اطالعه مدة ..
عيون : و ليش تبي تعرف .. مب تزوجنا غصباً عنا .. شو تغير .. !!

و رحت عنه ..
ضل واقف .. 
ما ادري شبلاه ..
معاملته تغيرت .. 
طلعت ..
شفت باص أحمر ..الي عجبني فيه ..من فوق ..فيه سور ..
و كراسي .. يعني طابقين ..
ابتسمت ..
وركبت الباص ..ركب فارس ..الكل كان يتكلم ..اما انا ما لي نفس الى أي شي ..قلت بركب فوق ..رحت الى الدرج ..
ركبت ..
الهوى روعة ..
و المكان اروع ..
يا محلاة الجو هنا ..
يا ليت نقدر ناخذه البحرين معانا .. 
قعدت ع كرسي من الكراسي ..
اطالع المكان ..
و الشمس ..
الغيوم ..
البحر ..
الاشجار ..
الطبيعة ..
كل شي حلو هنا ..ركب فارس فوق ..
طالعني ..
و رد راح الجهة الثانيية ..يطالع البحر ..الباص كان يمشي بهدوء ..
ودي اتكلم معاه ..
بس كبريائي يمنعني ..
هو سبب كل شي ..يا ليتني مت في الحادث ..
قبل ما اتزوجه ..
ااااااه يا ربي ..
تقرب مني و قعد ع الكرسي الي مقابلني ..
طالعت الجهة الثانية ..
فارس : ليش لابسة النضارة ..
عيون : الشمس تحرق عيوني ..
فارس يود النضارة و شالها ..
فارس : و ليش عيونج متنفخة جذي عيل ..
اخذت النضارة من عنده ولبستها ..
عيون : مالك خص ..
فارس : كيفج .. 
عيون : بقول لك بشرط ..
طالعني بدون أي كلمة ..
عيون : من شو الضربة الي كانت فيك ..
فارس : ليش تبين تعرفين ..
عيون : و انت بعد ليش تبي تعرف انا شفيني ..
فارس : فضول ..
عيون : بس انا مب فضول ..
فارس بنص عيون : عيل شنو ..
عيون : ما بعلمك ..
فارس : عناد يعني ..
عيون : الي بتسميه ..

قام فارس عني و نزل ..
شكله وصلنا .. كنت بنزل من الدرج ..
كلهم نزلوا من الباص ..حطيت ريلي ع الدرج ..
و طاح الدرج ..
افففففف ..
الحين شلون انزل .. 
شفت فارس دخل الباص ..
طالعني ..
فارس : ما بتنزلين ..
عيون : الدرج طاح .. شلون بالله عليك انزل ..
مد لي ايده ..
فارس : تعالي بنزلج ..
عيون : شو ؟!!!
فارس : عيل ضلي فوق .. مع هندي الباص ..
عيون : هاااا .. انزل ابرك لي ..
يودت ايده ..
و نطيت ..
نزلت من الباص ..
طالعت المكان ..
كان سوق .. 
اممممم ..
روعة شكله .. دخلت ..
اخذت امشي مع مريم ..كان الكل يطالعنا ..
يمكن لان لباسنا هم ما يلبسونه ..
و حنا غريبين عنهم .. قعدنا ندور ..
انا ما كان لي نفس اطالع ..
اما عن مريم ..فخمت المكان .. 
دورت مريم ..ما حصلتها ..
افففففففف ..
هذه وين راحت ..المكان كبير ..و مزحوم ناس ..
وين احصلها الحين ..كنت خايفة ..
و انا امشي ..الشباب الي هناك يطالعوني بنضرات غريبة ..و كان في واحد منهم يلحق وراي .. لكن الصدفة ان انا شفت فارس ..
رحت له ..
عيون : فارس .. شفت مريم ..
فارس : لا .. ليش تمشين بروحج ..
عيون : و منو قال لك امشي بروحي ..
فارس : محد قال لي انا اشوفج .. و اشوف الي يمشون وراج ..
عيون : و انا شذنبي يعني .. ناس سخيفين .. 
فارس : انزبن خلينا منهم .. بتدورينها ..
عيون : لا اخاف امشي بروحي ..
فارس : تعالي بمشي وياج ..
طالعته ..
لكن احسن .. يمشي معاي ..ع الاقل احس بالامان .. 
عيون : انزين ..
مشيت وياه ..
و انا اطالع في المكان ..
عسب احصل مريوم ..
هالبلوة ..وين راحت ..طالعت فارس..
مب بس انا ضحية هالزواج ..
هو بعد ..
انا ليش ضالمته ..حرام ..سمعت صوت تلفوني ..
شلته .. 
عيون : هلا سامر ..
سامر : يلا وينكم ..
عيون : الحين يايين .. 
سامر : ننطركم ..
عيون : انزبن .. مع السلامة ..
سامر : مع السلامة ..

عيون : فارس يقولون بنمشي ..
فارس : يلا ..

مشا و انا مشيت وراه ..صج ما يبن ان حنا متزوجين ..
اهو اطول مني بوايد ..انا قصيرة ..
لكن الي يشوفني يقول اخته الصغير ..رغم ان الفرق بينا 3 سنوات ..الا ان انا اقصر منه بوايد ..




الجزء الحادي عشر

" يحسب يوم ما رديت بعته ما درى اني بكل عمري مشتريه و الصراحه يوم سلم ما سمعته كنت أفكر كيف أنا أسلم علية "

ركبت الباص ..
طالعت مكان الدرج ..
تشاءمت ..
تذكرت الموقف الي صار ..

قعدت يم هيفاء و مريم .. 
و طول الطريق نتكلم .. 
هيفاء تأشر ع فارس : عيون هذا منو .. اخوج ؟
نزلت راسي : ههههه لا هذا زوجي ..
هيفاء و هي فاتحة عينها : زوجج .. انتِ متزوجة .. ما يبين ؟؟
عيون : ليش يبين علي كم ؟؟
هيفاء : ما ادري .. لكن هذا اخر شي توقعته .. تكونين متزوجة .. 
مريم : ههههههه هذا اخوي ..
هيفاء : اخوج ؟؟
مريم : أي
هيفاء : ما يشبهج ..
مريم : ادري انا اشبه ابوي و هو يشبه امي ..
هيفاء : اهااا .. 
مريم : هيفاء .. شنو اسم زوجج ؟؟
قرصتها في ايدها ..
عيون : هههه مريوم .. 
طالعتها و غمزت لها بعيوني ..
الخبلة ..
زين البنت نست الي فيها ..
الحين بتذكرها .. 
لكن الحمدلله سمعنا صوت بشار .. 
بشار : يالله وصلنا ..
طالعت من الدريشة و فتحت فمي ..
مريم : شبلاج ..
عيون : نزلي و بتشوفين ..
نزلنا كلنا ..
الكل كان مندهش من المكان ..
الصراحة جناان ..
البحر امواجه ترتطم في بعضها بخفة ..
و الرمل لونه ذهبي و نااعم ..
المكان متروس بيوت رييفية ..
يعني من اوراق النخل ( السعف ) 
اليهال يسبحون في البحر ..
في جانب منه احجار وايد كبار نابت عليهم طحالب خضرة منتشرة في كل مكان ع البحر ..
عجبني المكان ..
يمكن يكون هذا المكان احلى مكان في الريف ..
سمعت صوت مريم تصارخ ..
دورتها ..
شفتها واقفة و سلطان بعيد شوي عنها و صوبها هيفاء ..
وفاطسين عليها ضحك ..
استغربت .. و تقربت منهم ..
عيون : شفيها ..
اشرت هيفاء على راس مريم و هي تضحك ..
طالعته ..
و انا بدوري تشقق حلجي من الضحك ..
كان واحد من طيور النورس عاملنها ع راسها ..
مريم و هي تصيح : حرام عليكم .. تشوفوني بهذه الحالة و تضحكون ..
يودتها من ايدها و سحبتها ..
وديتها يم الحمامات ( اكرمكم الله ) الي كانوا هناك غسلت شيلتها و الحمدلله ان هيفاء حاملة شيلة احتياط .. 
قعدنا نتمشى شوي ..
بعدين مريم راحت تقعد مع امي و خالتي منيرة ..
قعدت ع وحدة من الحجارة ..
اخذت اطالع البحر ..
حسيت برجفة في جسمي ..
تكورت ع بعضي و انا اطالع البحر ..
احد حط علي وشاح .. 
رفعت راسي شفت فارس يطالعني و يبتسم ..
فارس : بردانة .. صح ؟ 
شلت الوشاح و عطيته اياه ..
عيون : ما ابي شي من عندك ..
حطاه علي مرة ثانية و قعد يمي ..
فارس : عجبج المكان ..
عيون : أي وايد 
فارس : لو ما صادج الحادث .. جان جينا هنا شهر العسل ( و غمز لي بعيونه )
انصدمت من كلامه ..
اصلا لو ما صار الحادث ..
ما تزوجنا .. 
طالعته .. شفته يطالع البحر و سرحان ..
عيون : في شنو تفكر ؟
فارس : يهمج يعني ..
عيون : لا ..
فارس : خلاص عيل .. 
عيون : ما بتقول ..
فارس : امممم .. افكر في زواجنا 
عقدت حواجبي : زواجنا
فارس : أي

وقف و قعد يمشي شوي ..
فارس : شرايج في قميصي ..
عيون : ههههه
فارس : ما رديتي علي
رديت عليه بنبرة عناد : مب حلو 
فارس : انتِ عند هالكلمة 
عيون : اكيييد 
ما شفته الا ماخذ الماي و يرشه علي ..
عيون : لااااااا .. بس بس .. خلااااص .. صدقني يجنن .. رووعة .. بس خلااااااااص ..

وقف عن تطشر الماي ..
فارس : أي احسب بعد ..
عيون : شوف شسويت فيني ..
فارس : عادي ..
عيون : عادي هااا ..
فارس : أي

اخذت الماي و قعدت ارش عليه و هو يركض ..
تركت الماي و وقفت اضحك عليه ..
فارس و هو يشهق من الركض ..
فارس : هَيِن هَيِن عيون .. زين اوريج .. 
عيون : هههههههه بشوف شنو بتسوي .. 
ما شفته الا يركض ياي لي ..
انا خفت و أخذت اركض و انا رافعة تنورتي .. 
ركبت فوق وحدة من الحجارة الكبيرة ..
و كانت متروسة حفر ..
انا ما انتبهت ..
طحت في وحدة كبيرة .. 
و انترست خمق ..
قعدت اصيح مثل الياهل .. 
شفته يطالعني و يضحك بصوت عالي ..
صرخت عليه : حماااااااااار .. هذا وقته تضحك ..
( و رديت اصيح مرة ثانية .. ) 

مد لي ايده .. 
فارس : تعالي ..
و انا اشهق من البجي : ما ابي ..
فارس : هههه شبلاج .. ما بضربج .. تعالي ..
عيون : قلت لك ما ابيك غصب .. روح ناد سامر .. ( أخذت اصارخ ) ســـــامــــــر .. ابي اخوي سااامر .. 
فارس : كيفج عيل نقعي هنا .. 
قعدت اصارخ : ســــــامــــــــــــر

ما شفت الا فارس ينزل لي الحفرة ..
قعدت اطالعه مستغربة ..
تقرب مني و حملني ..
و انا اصارخ ..
عيون : مينوووون .. خلني .. قلت لك ما ابيك ..
فارس : غصبا عنج ..

و نط من الحفرة ..
و انا اصرخ مثل اليهال .. 
صج كان موقف ما ينسى ..
وصلني صوب الحصير الي فارشينه لنا ..
و الكل يطالعنا مستغربين ..
خلاني ع الحصير ..
فارس : بنتكم ياهل ..

و راح ..
و انا اصيح بشكل فضيع .. عمري ما صحت مثله ..
تقربت مني مريم ..
مريم : هههههههههه بس بس فضحتينا .. 
عيون : شفتي اخوج ( شهقت ) شوفي ثيابي .. الحين ما تقولين لي شنو البس 
و قعدت اصيح ..
شفت بشار و سامر من بعيد ..
من شافني بشار ..
فطس من الضحك .. 
شكله كان يضحك .. 
لكن انا زاد صياحي عن قبل ..
اخر زمن اصير مسخرة لاهلي و ع حساب من .. فااارس !!!!!!
شكلك ما عرفتني انا من .. 
زين مع الايام بتعرف من عيــون .. 
رحت انا و مريم السوق القريب من هناك ..
اشتريت لي تنورة سودة ..
وفانيلة سودة ..
و فوقهم جاكيت رياضي ..
لونه بيج .. 
و اشتريت لي شيلة سودة ..
لان شيلتي تخرست مااي .. 
شفت الحريم قاعدين ع الحصير ..
و الشباب عند البحر و معاهم غفران .. 
رحت ع الحصير ..
هيفاء : الله شو هالحلااة .. امممم .. ما شاء الله ..
استحيت : هههه لكن شوفي مكياجي برتقالي و ثيابي اسود و بيج .. 
هيفاء : عندي علبة مكياج صغيرة الحين تبينها .. 
عيون : في وين ؟
هيفاء : في الباص ..
عيون : تعرفين تحطين ميك اب
هيفاء : انا دارسة فنون الميك اب و الشدو .. 
عيون : امممممم .. يلا نروح .. عاد ابيج انتِ تحطين لي 
هيفاء : اوكي ..



مشينا شوي الا صوت مريم ورانا تصارخ ..
مريم : وين رايحييين .. 
عيون : بعدل مكياجي و بيي
مريم : اوكي لا تتأخرون ..

مشينا عنها وصلت عند الباص ..

...

المكان هنا وايد حلو ..
شفت منيرة و ام سامر قايمين ..
مريم : وين بترورحون و بتخلوني ..
ام سامر : بنتمشى شوي .. انتي قعدي .. دقايق و بيون عيون و هيفاء ..
مريم : ان شاء الله .. 

بقيت بروحي قاعدة ..
اطالع السما ..
الله يا محلاها .. 
وين كنا عن هالمكان ..
رووعة الصرااحة .. 
سمعت صوت من وراي ..
... : شو تسوين قاعدة لحالج ..
لفيت لقيته سلطان ..
نزلت راسي ..
شنو اقول له يا ربي ..
قعد ع الحصير و رفع نضارته و رجع راسه ع ورى .. 
مريم : و انت ليش ما قعدت مع الرياييل ..
سلطان : بس زهقت منهم .. 
مريم : عسى ضايقوك ..
سلطان : لا قعدتهم ما تنمل .. بس مو متفيج لمثل هالطلعات ..
مريم : اهاا .. 

سكون دام 10 دقائق ..

سلطان : ليش ذاك اليوم متعلقة ع الدريشة ..
بطلت عيني ..
الى حد الحين يتذكر ..
اففففف ..
نزلت راسي و ضحكت ضحكة خفيفة ..
و خدودي متوردين مثل الفراولة ..
صج فشييلة .. 
سلطان : هههههه السموحة ما كان قصدي ..
مريم : لا عادي ..

وقف ..
سلطان : اترخص .. 
مريم : اذنك معااك .. 

راح و انا اراقبه .. 
ما يختلف بشي عن هيفاء ..
طريقة الكلام .. 
و الملامح .. 
كل شي ..
اففففف انا شفيني افكر فيه .. 
لمحت عيون و هيفاء يتقربون مني .. 
مريم : جان ما ييتو .. 
عيون تقعد : شرايج بمكياجي .. 
مريم : جنان .. اول مرة ادري ان انتي فنانة ميك آب .. 
عيون : هههههه 
مريم : شبلاج .. قلت شي يضحك ؟ 
عيون ( و هي بتموت من الضحك ) : هههه لـ لـ هههه لان ههه مب انا ههههه ا .. ا .. الـ ههه .. الي حاطته .. ههههههه
مريم : شنو ما فهمت منج و لا كلمة .. وقفي ضحك اول ..
بدت تهدي شوي و اخذت نفس عميق : لان هيفاء الي حاطته ..
فتحت عيوني ع الاخر : هـــــــيـــــفـــــاء 
عيون : أي .. شفيج .. ؟!
مريم : لان مب مصدقة 
عيون : هههه قلت لج .. 

.....

مرت علينا هناك 12 يوم .. كانت من احلى ايام حياتي .. خسارة باقي بس يومين .. يا ربي .. ما ابي افارق هذا المكان .. و اكثر شي كان مثير .. هو اندماج مريم مع سلطان .. شاكة ان وراهم شي .. الفضول بيذبحني .. ابي اعرف شنو بين مريم و سلطان .. و لا ذاك اليوم جذي قبل 4 ايام .. بقول لكم شنو صار .. 
كنت انا و مريم و هيفاء قاعدين في الصالة الرئيسية نطالع التلفزيون .. 
في البداية دخلوا الشباب لا يقولون كان عندهم شغل .. دخل راشد و راحت معاه العنود و بعدين فارس و بشار و سامر .. استغربت لان سلطان ما كان معاهم ..
دقايق و دخل سلطان ..
سلطان : السلام عليكم ..
الكل : و عليكم السلام .. 
سلطان طالع مريم و ابتسم لها و هي بنفسها ردت له الابتسامة .. الكل كان مندمج في الفلم .. ما عداي انا اراقب مسلسل هندي قداامي .. 
طلع سلطان مرة ثانية .. الا بتلفون مريم يدق .. من شافت الرقم نقزت من مكانها .. و راحت الصالة الفرعية علشان تاخذ راحتها .. 
لكن الفضول عندي ما ارتوى ..
قمت و وقفت عند باب الصالة .. 
لقطت منها كم كلمة .. 
" هههههه لا لا .. " 
" و الله " 
" تامر امر كم سلطان عندي " 
" نوو وي " 
" اكييييييد "
" ههههههه " 
" في حفظ الرحمن " 

بس هذا الي سمعته اما الباقي ما سمعت شي .. لانها كانت تتكلم بصوت واطي .. 
لكن مريم فتحت الباب من شافتني شهقت .. 
مريم : انتي شنو تسوين هناا !!!!!
عيون : هااا .. لا ما اسوي شي .. شفتج تاخرتي قلت ايي اشوفج شنو تسوين .. ( غمزت لها بعيوني ) منو كنتِ تكلمين .. ؟
تغيرت ملامحج ويه مريم : هااا .. محد .. 
و مشت عني ..
يودتها من يدها و سحبتها ..
عيون : اخر زمن تخبين علي .. اعترفي لا اقص لسانج الحين ..
مريم : هههه انتي شـ شـنو تـ تـ تـخرفين لـ لـي 
ضحكت بصوت عالي ..
عيون : انتي مينونة .. و انا اشوف من اول يوم لنا هنا .. حركات عيون .. و تلفون .. ما تقولين لي شنو تقولين الى سلطان بالتلفون ..
فتحت عينها .. يعلني فداها .. ما توقعت .. 
مريم : أي سـ سـ سـ سـلطان .. 
ضحكت مرة ثانية و ضربتها ع ضهرها : خلاص مريوم كشفتج .. 
مريم : لـ لـكن انا ما سـ سـ سـويت شـ شـي .. 
يودتها من يدها و طلعتها برع .. 
ناديت : ســـــــــلـــــــــــطــــــــــان ..
طالعني و بعدين وجه نضره لمريم الي كانت منخشة ورى ضهري و ابتسم .. 
تقربت منه .. 
عيون : عندي لك مفاجئة ..
سلطان : مفاجئة .. 
عيون : ههههههه أي مفاجئة ..
سلطان : شوو
يودت مريم و خليتها جدامي .. 
عيون : هذه .. 
شفت ملامحه .. و طالعت ملامح مريم .. ضحكت من الخاطر .. الله يقطع بليسكم .. 

و دخلت عنهم داخل .. 

.....

هههههه الحين انا اتذكر الموقف و ناقعة ضحك .. المينونة مريوم .. اول مرة تخبي علي شي .. لكن هالمرة .. الشي يضحك الصراحة .. ما صارت لهم اسبوعين و جذي علاقتهم .. انا متأكدة ان سلطان اذا رجعنا بيخطبها .. الا مليون بالمئة بيخطبها .. الظاهر يحسبون ان محد يشوفهم و بيكشفهم .. بس اذا كنت انا هناا .. محد يقدر يخبي شي ..
فزعني صوت فارس من وراي ..

فارس : انتِ ما تقولين لي شنو تسوين كل يوم عند الدريشة ؟ 
طفرت .. 
عيون : خرعتني ..
تقرب و طل من الدريشة ..
فارس : تدرين انه يكشف .. 
عيون : أي ادري طبعا ..
فارس : عيل ليش قاعدة ..
عيون : و انت شنو يخصك فيني .. 
فارس : انا قلت لج هذه الكلمة اذا عدتيها بذبحج و برميج من الدريشة .. 
خليت يدي ع خصري : يلاا بشوف .. 
ما شفته الا ميودني و كانه بيرميني من صجه من الدريشة .. 
صرخت : لااااااااااا .. و الله ما اعيدها .. حراااام اخااف .. حلفت لك ما اعيدها .. سو الي بتسويه بس مب جذي .. لااااااااا ..
فارس : بشرط ..
قعدت اصرخ : الي تبي .. بس خلني .. لاااااا .. بطيح .. 

خلاني .. اخذت نفس طويل و انا ميودة قلبي .. الله يقطع بليسك طلعت روحي .. 
فارس : ما سألتيني شنو شرطي ..
عيون : و منو قال لك ان انا بسويه ..
يودني من يدي و عاد نفس الحركة ..
عيون : لاااااااا .. بسويه .. لو عسى تبيني اغطس روحي فـ ماي بارد اغطس نفسي .. بس خلني .. لااااااااا .. ســـامـــر الحق علي .. بيذبحني .. لااااااا .. فارس .. و الله بسوي لك الي تبيه .. 
خلاني مرة ثانية ..
فارس : مـتأكدة الي ابيه ..
عيون : أي الي تبيه .. 
فارس : ابي بوسة ..

وقفت جامدة .. مينون هذا .. يمكن بعد .. لا لا .. مينوون .. 
وقفت و رحت يم التسريحة ..
تكتفت : لا و الله ..
تقرب مني اكثر ..
فارس : شكلج تبيني ارميج هالمرة .. 
عيون : هااااا .. لا لا كل شي و لا ترميني .. 
فارس : عيل نفذي شرطي ..
عيون : قلت لك مستحييييييييييل .. 
فارس : زين عيل ..
طالعني بنضرة شيطانية .. لصقت في الباب ..
عيون : لا الله يخليك لا ترميني ..
تقرب مني اكثر حتى ان انا حسيت بحرارة جسمي ارتفعت ..
عيون : انت مينون .. مينوووون .. ( أخذت اصارخ ) ســـــــامــــــر الحق علي .. 
يودني من كتفي .. : محد في الطابق الثاني .. 
زيدت صوتي : ســــــــــــامــــــــــر ..
حملني و انا الى حد الحين انادي سامر .. 
تقرب من الدريشة و فتحها ..
فارس : هااا ارميج ..
عيون : لاااااااااا .. ســـــامـــــــر .. المينون بيقتلني .. ســـــــــامـــر ..
اخذت اصيح و انا اصرخ و اضرب ع صدر فارس .. 
فارس : و الحين ..
عيون : بسوي الي تبيه ..
فارس : بشوف .. 
حبيته ع خده و نزلت .. طلعت من الغرفة و انا اصيح .. سمعت صدى ضحكته تتردد في اذوني .. و كل ما اتباعد عن الغرفة تزيد في اذني ..







الجزء الثاني عشر

" كافيـ عذابـ دخليكـ جانـ الهوا يعنيلكـ صبحـ و عصر اشكيلكـ "


قعدت ع الدريشة .. مسكيينة عيون .. هههه .. يِضَحْكْ شكلها لما قلت لها عن شرطي ..
خليت يدي ع خدي .. 
بل الحين بـ تروح تحت و بـ تفضحنا .. 
فارس : عــيـــون
طلعت من الغرفة و نزلت بـسرعة .. شفتها قاعدة بـ روحها .. و تصيح بـ هدوء .. تقربت منها أكثر ..
انتفضت .. شافتني لفت ويهها الجهة الثانية و مسحت دموعها بكف أيدها .. قعدت يمها ..
فارس : شبلاج ..
عيون : ...
فارس : هههههه
طالعتني و عيونها تتطاير منها الشرار : مينوون .. 
حوطت ويهها بيدها و أخذت تصيح .. كسرت خاطري .. باعدت يدها .. عيونها كانت متنفخة من البجي .. مسحت دموعها ..
فارس : بس خلاص .. ( ابتسمت لها ) 

ردت تصيح مرة ثانية .. وقفت و ركضت برع .. 
وقفت و رحت برع .. هااا شو بقى بعد .. وينها !!!!!!!
ماشي حد .. سمعت صوت الماي .. تقربت من النافورة الي كانت في زاوية الحديقة الفرعية لـ البيت .. كانت يالسة تلعب بالماي بطرف ريلها .. دموعها تطيح بـ هدوء و تنزل في ماي النافورة بـ هدوء فضييع .. تقربت منها اكثر و يلست وراها .. يمكن ما حست بـوجودي لانها حتى ما تحركت .. مسكت طرف شيلتها و لفيتها ع طرف صبعتي .. 
همست : سامر .. بلاك حرات يهال نش عني .. متضااايجة !! 
هااا .. تحسبني سامر .. ابتسمت بيني و بين نفسي و مسكت يدها الي كانت تمسح بيها دموعها .. باعدته و مسحت دموعها .. مسحتهم ع جبيني و هي تطالعني مدهووشة ..
فارس : ليش كل هااه الدموع 
بدت تشاهق ..حووو .. بتنفجر الحن بتصيح .. اتدارك الموقف احسن لي .. 
فارس : قومي عن هناا .. برد بتبردين !!
وقفت اونها هب مهتمة .. مشت بسرعة .. أوييل حالك يا فارس .. اليوم شكلها نهاية ريولك .. تعبت .. !!!!!!
وقفت .. دخلت داخل .. كانت يالسة في الصالة تبدل قنوات التلفزيون .. من شافتني .. حطت ريل ع رييل اونها هب مهتمة بـ وجودي ..رغم الدموع الي مثل السيل تسري ع خدهاا .. يلست يمها
فارس :عاد انتي ما عندج الاا تصيحين !!
عيون : ..... 
خذت تحرك ريلها علامة التوتر .. 
صرخت عليها : عذبتيني بـ سكووتج ..تكلمي عااد !!
حوطت ويهها بيدها و لست تصييح . يااه .. هذه ما عنها الا تصيح .. صج ياهل .. استحملها يا فارس .. توها بيبي و انت تدري .. اخذتها ع عماها .. لما ارد ورى شوي اتذكر حركاتها مشيتها ابتسامتها .. ياااهل .. ما غير يااهل يطلع عليها .. 
مسكت يدها عن ويه و باعدتها .ز

فارس : اباا اعرف ليش تصيحين !!
صرخت علي و هي تصييح : لانك اناني و ....
صكيت بوها 
فارس : و انتي يااهل 
طاحت في حضني و اخذت تصييح .. من غرها اناا رديت ع ورى .. صرت نص منسح ع الكنبة و هي ماستني من قمصي و تبجي .. شفتون قط مرة ياهل شون متمسك في امه .. عيون هذه !! تمسكت فيني بقوة ..حتى ان انا حسيت باضافرها اخترقت جسميي .. استغربت من حركتها .. 

فارس : بس خلاص .. 

سمعت صوت من وراي ..
.... : شو فيها ؟
لفيت لـ مصدر الصوت ..
فارس : هلا مريم ..
عيون رفعت راسها طالعتني و يبين انها انتبهت لـ نفسها لما يات مريم .. ابتسمت لها ..
وقفت و ركبت فوق و هي تركض ..
يلست مريم يمي ..
مريم : شبلاها كانت تصيح ..
ابتسمت لها بـ خبث : مع منو كنتين .. ؟
مريم : هااا .. مـ مـ مـ محد ..
يودت يدها : مريوم سلطان لمح لج بـ شي ..
مريم : سـ سـ سـ سـ سلطان .. شو دخله بـ الموضوع ..
لمحت في عيونها الحيرة .. لكن قبل ما اقول لها .. بـ جننها ..
خليت يدي ورى راسي .. 
فارس : اذا ما بتقولين لي عيل لـ منو بتقولين ..
مريم : ......
فارس : مريم ..
مريم : لبيه ..
فارس : ما جاوبتيني ..
مريم : ما قال شي ..
فارس : انتي تتكلمين معاه 
و غمزت لها بـ عيوني .. 
مريم : انااااا !!!!! لا 
فارس : مريوووم .. 
مريم : فــارس شبلاك اليوم ؟ قـ قـ قـلت ما اكلمه .. 
طالعتها بـ نص عيون : و اذا قلت لج انه خطبج و يبي رايج .. شو تردين ؟
وقفت و ركضت .. ركضت وراها و سحبتها من يدها ..
فارس : ما رديتي علي ..
مريم : ...
فارس : يلا مريوم بدون حركات يهال ..
مريم : بفكر ..
فارس : ع راحتج .. بس هااا .. سلطان ما ينعاب و اضنج تعرفينه اكثر مني .. ( غمزت لها بـ عيوني ) 

ركبت الدرج .. و انا اضحك بـ صوت واطي .. مسكينة ما تدري ان سلطان يقول لي كل شي .. 
اووه .. الحين نسيت عيون .. ما ادري شنو سَوَت في الغرفة بعد الي صار .. اكيد كسرتها .. مب غريب عليها .. تسويها .. ركبت فوق و انا اركض .. يودت مقبض الباب .. حاولت افتحه لكن شكلها قفلته .. طقيت الباب .. لكن ما كوا أمل .. الحين لو انقع من الحين لـ بكرة ما بـ تفتح ..

فارس : عيون .. عيون .. عيون فتحي ..
طقيت الباب ..
فارس : انا فارس .. فتحي .. شبلاج .. عـــــيـــــــون ..

اففففف ..
رجعت ع ورى .. دعمت في احد كان وراي .. لفيت ع ورى كانت هيفاء اخت سلطان ..
فارس : اسف ما كان قصدي ..
هيفاء : لا انا الي اسفة .. بس سمعت صوت طق ع الباب ييت اشوف شو صاير .. 
فارس : لا سلامتج ماشي شــي !! ..

راحت و دخلت غرفتها .. انا نزلت من الدرج الا بـ بشار في ويهي .. 
بشار ( يصارخ من قمة راسه ) : فـــــــــارس .. خبر بـ ملــــــيــــــون دينــــــــــــار ..
رحت صوبه ..
فارس : حشى ما صار 5 امتار بيني و بينك جذي تصرخ .. ( خليت يدي ع اذوني ) اذوني تعورني ..
ضربني ع كتفي حتى ان انا رجعت ع ورى من قوة الضربة ..
بشار : قلت لك بـ مليون دينار .. 
اخذ ينط في مكانه مثل اليهالوا ..
بشار : بـ نروح الـــبر.. 
حضنته : متأكد..
بشار : أ أ أي متأكد .. بس فج عني .. خنقتني ..

سمعت صوت خالتي ( ام عيون ) من وراي ..
ام سامر : خيير .. شبلاكم تزاعجون ..
بشار : بـ نروح البــــــر ..

اخذ يصفر و يسوي حركات الاستهبال المعتادة ..
ام سامر : عنبووه .. كل هذا علشان البر .. 
راحت يم المطبخ .. : بعدك ياهل و لا بـ تتغير .. اصطلب ..
دخلت داخل المطبخ ..
ضحكت بـ سخرية : ههههه ( اشر عليه بطرف صبعي ) ياهل ..
طالعني بـ نضرة يتطاير منها الشرار ..
ضحكت و انا اركض فوق .. 
بشار : زيييييييين .. صبر لي ..
و ركض وراي .. 
كنت اضحك وصلت لـ غرفتنا حاولت افتحها بعدها مقفلة .. اففففففف .. هذا مب وقته .. شفت غرفة سلطان مفتوح شوي من الباب و الليت مشغل ..
دخلت داخل و قفلت الباب ..






سلطان : يـــــــمـــــــــه .. خير شبلاك ..
تنفست بـ صعوبة ..
قعدت يمه ع السرير ..
فارس : بشار بيذبحني
سلطان : هههههههه ..
و رمى نفسه عالسرير و خلى يده ورى راسه ..
سلطان : محد قال لكم من قبل ان حركاتكم حركات يهالوو ..
اخذت الدفتر الي كان محطوط يمي و فريته عليه ..
فارس : هذا الي ناقص بعد .. 

سمعت احد يرفس ع الباب ..

فارس : هذا أكيد بشار ..
سلطان : روح شوفه لا يكسر الباب علينا ..
فارس : لا تبيه يذبحني ..
سلطان : انت شو سويت فيه ..
فارس : ضحكت عليه .. 
سلطان : ههههههههه .. ليش شو سوى ..
فارس : قالت له خالتي ام سامر انه ياهل و انا ضحكت عليه بس ..
سلطان : بس هذااا .. تدري انك انت ويااه صج يهال ..
فارس : و الاخــــــير انت معاك بعد .. تبي اقتلك هناا حاضر .. و ادفنك مجاناً .. شو تبي اكثر .. كل شي مجاناً
سلطان : لا يا معود .. هب قاصر .. ( سكت شوي ) شو ردت عليك مريم 
فارس : .....
سلطان : شوو
فارس : مدري شـو اقول لك .. انت ريال ما تنعــاب .. بس مريمـ ما تبيكـ ..
سلطان : ......
فارس : هذا الي قالته .. و انا ما اقدر اغصبها ع شي ما تبيه ..
رجع راسه ع ورى .. و كأنه يبي يترجم الكلام الي اقوله .. 
فارس : سلطان ..
سلطان : ( نزلت دمعة من عيونه )
مسكين كسر خاطري .. 
فارس : هههههه .. سلطانوو .. كل هذا حب .. لا ما عليك ما قالت لي شي .. بس قالت تبي تفكر .. و اكييد بـ توافق .. لا تخاف ..
قعد فرحان ..
سلطان : متأكد ..
حركت له ويهي بـ هيه ..
اخذ المخدة و فرني فيها ..
سلطان : وقفت قلبي .. ســخـــيـــف .. 
و مسح الدمعة الي كانت في عيونه .. 
ضحكت و وقفت اباا اطلع وصلت لـ الباب .. تذكرت بشار .. رديت يلست يم سلطان ..
سلطان : انت اليوم شو بلاك .. 
فارس : لا و لا شي ..
سلطان : روح .. هو هب رفيقك.. يعني مستحيل يسوي فيك شي ..
فارس : انت ما تعرف عنه شي .. الحين بـ يقلب المكان فوقي .. اكثر شي يكرههـ احد يضحك علييه .. 
سلطان : يهال و تنيازون مع بعض ..
اخذت المخدات الي كانوا يمي و فريته فيهم كلهم ..
سلطان : بس .. بس ..
فارس : تدري ان انا اكبر منك .. 
سلطان : ههههه ليش انت كم عمرك ..
فارس : احم احم 22 سنة ..
سلطان : لا و الله .. شرايك اذا قلت لك ان انا بعد شهرين ادخل 22 ..
فارس : قلتها بعد شهرين .. يعني انا اكبر .. 
سلطان : ....... 
وقفت و فتحت الباب طليت ما كان في حد في الممر .. 
فارس : ماشي حد ..
سلطان : زين اروح معاك .. ( ابتسم ابتسامة سخرية ) علشان ادافع عنك ..
فارس : جب جب .. انا هب مالي عينك .. 
سلطان : زين .. يلا ورنا شطارتك ..
فارس : الي يسمعك .. يقول داخل معركة ..
سلطان : ههههه

طلعت .. قعدت امشي بـ هدوء .. شفته يالس تحت و معاه ســامر و راشــد .. زين الحين ما يقدر يسوي شي فيني .. 
فارس : شنو تسوون ..
سامر : بس قاعدين .. 
قعدت يم راشد 
فارس : و ليش تتكلمون مع ياهل ..
طالعوني و هم مستغربين ما عدى بشار الي حتى ما طالعني .. كان نضره ع الباب .. زعلان ..
راشد : شنو تقصد .. 
اشرت ع بشار ..
سامر .. عقد حواجبه : ياااهل .. 
خليت يدي ورى ضهر راشد علشان أغايظ بشار .. 
فارس : بس صكوا الموضوع .. 

قام بشار و طلع برع ..
و قفت و رحت وراه .. شفته قاعد ع كرسي من الحديقة و سرحان ..
وقفت وراه ..
فارس : بشــار 
بشار : ......
فارس : بشار 
بشار : .....

قعدت ع الكرسي الي يمه ..
فارس : زعلان هااا ..

وقف و راح .. يلست اطالعه .. هذا من صجه زعلان .. الحين كفاية عيون .. و صار لي بشار بــعد .. 
ركضت له .. يودته من يده ..
فارس : يلا عاد بـ دون حركات يهال ..
صرخ علي : أي لان انا ياهل .. صح .. مب هذا كلامك ..
فارس : اسف و حقط علي .. بس عاد .. انسى ..
بشار : لا ما بـنسى .. ارتحت الحين ..

و راح عني ..

رحت وراه اليوم ما بـ خليه لما يرضى علي .. ما صارت هذه .. ع ضحكت عليه يسوي كل هذا .. 
فارس : اففففف بشار .. بسكـ عااد .. 
بشار وقف يطالعني و عيونهـ كلها دموعـ ..
حضنتهـ .. 
فارس : بس بشار .. كفاية .. و اوعدكـ ان ما اعيدها ..
بشار : .....
باعدتهـ و أخذت اطالعهـ ..
فارس : سامحتنيـ ..
بشار : .....
فارس : تدري .. عيون جدامك و لا شي .. انت ما خذ الدلع كله ياا بشاار 
بشار يمسح دموعهـ : هههههههـ
يودت يدهـ و سحبتهـ ..
بشار : وين بتوديني ..
فارس : لا يا يمه لا تستحين .. بوديج لـ ريلج ..
طقاني ع ضهري ..
بشار : بسكـ تمسخر .. 
حضنتهـ و اخذنا نضحكـ .. 

....

تمنيت لو الأرض تنشقـ و تبلعني .. انا مينونة .. لو كنتـ احلم .. شلون صحت جدامهـ .. شو بـ يقول الحين .. افففففف

وقفت و طالعت شكليـ .. عيوني حمرة .. و مريمـ شافتني الحين شنو اسويـ يا ربيـ .. 

بدلت ثيابيـ .. لبست قميص بني مع تنورة بيج .. .. ما كان ودي البس شي ثقيل .. 
جهزت شنطتي لان بس 3 ايامـ و حنا رادين البحرينـ .. ااااه يا ليت ايلس هنا اكثر .. 
صكيت الشنطة بـ قوة .. 
بس مع فارس مستحييييل أبقـــى ..

لبست شيلتيـ و طلعت من الغرفة .. شفت بشار و فارسـ يركبون الدرج و انا نازلة منهـ .. ما عطيتهمـ ادنى اهتمامـ .. حتى السخييف فارسوو ما فكر ايي يعتذر .. أي اكيد بـ يقول كبريائي يمنعني .. من زود الكبرياء عاد .. 

السجادة كانت مرتفعة شوي حتى ان انا كنتـ بـطيح منها .. بس ايد دافية تلقتنيـ ع اخر وقتـ .. اخذت نفس طوييل .. و طالعت فوق ..
كان .. فـــــــــارس !!!
طاحت دمعة من عيونيـ .. مسحتها .. كفاية عيونـ .. لا تصيرينـ ضعيفة جدامهـ .. 
مشيت من عندهـ بدون ما أتكلمـ .. دخلت المطبخـ .. كانتـ ام نديمـ تطلعـ كيك من الفرنـ .. 
عيون : امممممم .. شنو تسوين ؟
ام نديم : لك تأبريني .. انا هلأ أعمل كيك التوتـ 
عيون : صج .. لـ منو
ام نديم : لـ فارس ..
قلبت الكيكة .. كان شكلها جناان ..
طلعت من المطبخـ .. لـ فارس .. عيل ما ابااا منها ..

ركبت فوق و دخلت غرفة مريومـ ..
شفتها رامية نفسها ع السرير و مخلية يدها ورى راسها و مغمضة عينها و ابتسامة عذبة ماخذة طريقها بين ملامحها البريئة .. 
عيون : مريوومـ 
فتحت عيونها بـ هدوء : آمري
قعدت يمها .. 
عيون : اباا اطلعـ 
عدلت يلستها ..
مريم : وين ؟
عيون : ما ادري .. زهقانة ..
مريم : بس انا ما ابااا
عيون : اوووهـ .. لييش !!
مريم : ما تدرين شنو قال لي فارس ..
باعدت راسي لـ الجهة الثاني .. أوني مب مهتمة .. و انا قلبي محترق ناار .. 
رمت روحها ع السرير و غمضت عينها ..
عيون : شنو قال لج !!
مريم ( فتحت عيون وحدة ) : شكلجـ مب مهتمة .. 
حطيت راسي ع ريلها ..
عيون : كيفج عيلـ ..
يلست و طلعت نفس حسيت بـ حرارتهـ ..
عيون : ما تبين تقولين ؟
مريم : اممممممم ..
عيون : وين وصلتيـ 
وقفت و اخذت تطالعـ روحها في مراية التسريحة ..
مريم و هي تباعد خصلة كانت طايحة ع عينها : سلطان خطبني من أخويـ 

وقفت ..
عيون : صج 
ابتسمت لي : أي 
حبيتها في خدها .. : الف مبروكـ .. و ليش ما قال لنا 
مريم : يقول يبي يعرف رايي اذا وافقت بـ يسوي الخطبة رسمي في البحرينـ ..
عيون : و انتي شو رايج ..
مريم : سلطان ريال و النعمـ و ...
نزلت راسها ..
رفعت راسها بـ يدي .. و غمزت لها بـ عيونيـ ..
عيون : يعني موافقة .. صح !!
حركت راسها بـ هيه
حضنتها و انا اضحكـ .. يعلني فداها .. اتخيل اليوم الي فيهـ تكون عروسـ ..

رديت ع ورى و يلست ع السرير.. اااه .. كنت اترقب اليومـ الي بـكون فيهـ عروس .. الكل يباركـ ليـ .. بس القدر طيحني في " جحيمـ " .. لفحتني نسمة .. حسيت بـ روحي راحت معاها .. فتحت عيوني بـ هدوء .. لقيت مريمـ فاتحة الدريشة و سرحانة و هي تطالعـ برعـ ..

رحت يمها ..
عيون : حلو الجو موو
مريم : أي وايد .. ما ابا ارد البحرينـ 
عيون : سمعت ان بـ نروح البر الـيومين الباقي لنا هناا 
مريم : صج .. ؟
عيون : هيه
مريم : ونااااسة 
عيون : هههه انا اطلع احسن لي
مريم : يه ليش ؟
عيون : لان ابتدت حركات الاستهبال مالتج ..
مريم : هههههههههههه

طلعت الا بـ فارس بـ ويهي .. ما عطيتهـ فيس و رحت لـ الغرفة .. فتحت الباب .. حسيت بـ يد دافية ميودة يدي ..
طالعتها و طالعت وراي كان فارس ..
عيون : فج ايدكـ احسن لكـ 
فارس : ليش عاد .. حرام 
سحبت يدي بـ قوة ..
عيون : هيه حرام زين ..
دخلت الغرفة و دخل وراي ..
فارس : انا زوجج عيون .. لو نسيتيـ 
يلست ع السرير ..
عيون : هذا بـ النسبة لك .. 
يود طرف السرير ..
فارس : انزين ليش .. وافقتي عيل ؟
وقفت و رحت يمهـ ..
صرخت عليهـ : لان هذهـ وصية المرحومـ ..
فارس : لكن تقدرين ترفضين ..
ابتسمت ابتسامة سخرية : ارفضـ 
فارس : .....
فسخت شيلتي و رميتها ع الشنطة ..

فارس و هو يقعد ع السرير : من الحين جهزتي نفسج ..
طالعت نفسي في التسريحة مدة بعدي رديت .. 
عيون : لو ع كيفي من اليومـ رديت البحرينـ 
فارس : ليش ما عيبج المكانـ 
عيون : لا المكان ماكو عليهـ غبار .. بس انت 
و صك بوزي بـ يده ..
فارس : بس لا تكملين ادري شنو بـ تقولين ..
راح و فتح الخزانة مالتهـ .. و طلع الثياب الي فيها و خلاها في شنطة كانت عندهـ ..
عيون : شنو تسوي ..
فارس و هو يرمي الثياب في الشنطة : مب انا الي مخرب الرحلة عليج .. خلاص بـرجع البحرين ..
و كان بـ يصك الشنطة .. لكن انا يودت يدهـ بـ حركة ارادية ..
عيون : بس انا ما كان قصدي ..
شال يدي عنهـ و صك الشنطة .. حمل الشنطة و خلاها عند البابـ ..
طالعني بـ نضرة ما عرفت أفسرها .. حط يدهـ ع مقبض البابـ لكن انا رحت لهـ ..
عيون : اللهـ يخليك فارس .. ابقى هنا .. اذا سألوك ليش بـ تروح بـ تقول لهمـ ان عيون ما تبيني ..
ابتسم لي ابتسامة خبث : يعني كل هذا علشان أهلج ..
عيون : .....
قرب ويههـ لـ ويهي بـ درجة ان انا حسيت بـ حرارة انفاسهـ .. 
فارس : بس انا ما بروح البحرين .. بـ نروح البر .. كنت اباا اعرف شنو ردة فعلج اذا سويت جذي ..
ابتسمـ لي و غمز لي بـ عيونهـ 
اخذت شنطتهـ و فرتها بها ..
عيون : سخيييف ..
تقرب منيـ 
فارس : صج ..
قعدت ع السرير حركت وبهي ان انا مب خايفة .. لكن قلبي كان يضرب بـ قوة من الخوفـ ..
حط يدهـ في جيبهـ .. 
فارس : حملي شنطتي و انا بـحمل شنطتج لانج ما شاء الله شايلة خزانتج بـ كبرها ..
طنشتهـ و جريت شنطتي .. ادري فيــهـ يبي يغايضني .. لكن اراويكـ اذا ما خليت دمكـ يحترق مثل ما تخلي دمي يشبـ نار في جسمي ..
وصلت لعندهـ .. طالعتهـ و طلعت من الغرفة .. بيني و بينكمـ كانت الشنطة ثقييلة لكن ما ابيها تتناجس بـ لمسة يدهـ .. اكرررهه يا ناااس .. ما اواطنهـ بـ عيشة اللهـ ..
لحقني ..
فارس : لحظة عااد .. تبين ضهرج ينكسر ..
عيون : كيفي ..
نزلت الشنطة درجة وحدة من الدرج .. 
يودها حتى ان ايدهـ لامست ايدي ..
فارس : خليها قلت لجـ .. لا ارميج من فوق الدرج ..
خليتها .. اخاف .. يسويها بعد .. مب بعيدة عنهـ ..

نزل الشنطة مالتهـ و انا حملت شنطتهـ و نزلتها .. كانت شنطتهـ خفيفة واايد .. ما حمل لهـ وايد ثياب .. 
خليتها يمهـ .. و اخذت نفس طوييل .. الدرج دائري .. و يخلي الواحد غصب يتعبـ .. 
فارس : ليش تعبتي نفسج و نزلتينها ..
عيون : " ماشي رد "
بس نضراتي كانت تكفي .. كنت اطالعهـ و كأني الومه لو اناجرهـ .. انا نفسي مدري شو تعني .. 
فارس : شبلاج انتي ..
عيون : " ماشي رد "
فارس : اكلمج انا 
عيون : انا اكررررهكـ ..





الجزء الثالث عشر


" أدري قلبك يا حبيبي لي فضا ..ما يهم ان طال هجري أو قسيت ..لا حبيبي .. لو يفرقنا القضا ..ساكن بقلبي .. وبعروقي مشيـــــــت ... "


تمالكتـ نفسي عنها .. تكررهني .. و انا بديت أحبها .. لا و ليش احبها .. انا حسيت بـ شوي عطف لها بس مب حب .. اذا حب اقول ان انا ينييت .. 
فارس : ....
عيون ( تصك ع اسنانها ) : انا غبية لما وافقت أني اتزوجكـ 
حاولت اغايضها .. رغم ان هذا مب وقتهـ الا بس علشان تحس لـ دمها .. 
فارس : و الله .. و تعترفين انج غبية بعد ..
عيون : لا تحاول تغايضني ( صرخت علي ) لان انا مب مهتمة لـ الي تقولهـ ..
فارس : هههههـ عيل ليش عصبتي يا ست الحسن و الدلالـ
حطت طرف صبعها ع راسها : كييييفي 
يودتها من ذراعها بـ قوة .. حسيت بـ العرق تصبب منها و كـأنهـ شلال ..
فارس : سكتي لا اقص لسانج الحين 
ابتسمت بـ سخرية : خوفتني 
دزيتها ع ورى ..
تمت تطالعني بـ نضرات شيطانية .. اخذت نفس عميق .. ما اباا أطول معاها .. شكلها معصبة .. أصلا انا ما أحط نفسي جدام يااهل .. و الله ياهل الي يشوفها يقول توها ثالث إعدادي ..
لفيت بـروح ..
عيون : لحظة ما كملت كلامي معاكـ 
في هذه اللحظة صج عصبت انا اعاملها بـ هدوء و هي تصرخ عليـ 
فارس : نعم .. بغيتي شي ..
ردت بـ استهزاء : سلامة قلبكـ 
تقربت منها و دمي يغلي في جسميـ اول مرة انسان يكلمني بـ هذه الطريقة ..
رجعت ع ورى .. يبين انها خافت بس تصطنع الشجاعة ..

....

كان يتقربـ مني و عيونهـ تتطاير منها الشرار .. بـ موت و افهمهـ .. تارة يتمسخر و تارة معصب .. بس انا الغلطانة انا الغلطانة .. خلاااص .. الحين رحت فيها .. " لين فات الفوت ما ينفع الصوتـ " 

طاحت شيلتي من علي و انا حتى ما حسيت فيها .. احس بـ قلبي يضرب بـسرعة .. ما حسيت لـ نفسي لما شد فارس شعري ..
فارس : تحملتج بـ ما فيهـ الكفاية 
اخذت اضرب ع يدهـ و انا مغمضة عيني و صاكة ع اسناني ..
عيون : أأأأي خلني لا اصارخ و الم كل اهل الريفـ عليك ..
فارس : صرخي .. بـشوف ..

يمكن يحسبني اتمسخر معااه .. انا عمري محد مد يدهـ علي .. الحين هذا يلمسني ..
اخذت اصارخ : ســـــــــــامــــــــــر الحق علي .. 

لـ فترة حسيت بـ خطوات من وراي ..
... : فارس .. شنو تسوي ..

دزني ع الجسد الي كان وراي .. طالعتهـ كان بشار .. ما استحملت و رفعت شيلتي ع راسي و ركضت فوق اصيح .. ركضت وراي أحلام .. و رهف .. 

.....

غـــبــــي .. الا مينون .. شلون امد يدي عليها .. مب هذهـ وصية المرحومـ .. و وصاني عليها ..
قعدت ع الكرسي و خليت يدي ع راسي .. 
يلس بشار يمي 
بشار : فارس .. شـو صاير ..
فارس : ......
بشار : ليش طقيتها .. تدري لو سامر شافك شنو سوى فيكـ .. دفنكـ هني بدون ما يفكر ..
حركت راسي بـ النفي : ادري ادري ..
بشار : اذا كنت تدري ليش تمد يدكـ عليها ..
فارس : غصبا عني .. صرخت علي ما استحملت اكثر ..
بشار : اكييد سويت لها شي ..
فارس : الحين انت ياي تدافع عنها ..
بشار : لا سلامتك .. بس قومـ نحمل الشنطـ لـ الباص ..
فارس : كم يوم بـ نبقي هناك ..
بشار : يومين و بعدين بـ نرد هنا لان الطائرة بـ تطير من الريف ..
وقفت .. 
فارس : يلااا ..

.....

رهف : حرام عليج بس لا تصيحين .. 
عيون : لا ما ابااه ما ابااه .. هذا انسان بدون دمـ .. طقاني ..
أحلام : خلاص يمكن كان معصب ..
عيون : بـ يعصب بـ الطقاق الي يطقه بس يمد يدهـ هذا تجاوز الخط الاحمر .. 
أحلام : خلاص عيون .. الحين الباص بـ يمشي عنا .. يلا قومي غسلي ويهجـ و صلي ع النبي .. 
عيون : اللهم صلِ ع محمد و آل محمد .. 

وقفت و رحت لـ الحمام .. غسلت ويهي .. و طالعت نفسي في المنضرة تذكرتهـ لما مد يدهـ علي .. طاحت دموعي مرة ثانية افففف .. مسحتهم بـ عصبية .. بس عيون .. لا تصيرين ضعيفة .. هـ الحثالة ما يستاهل دمعة منج .. 

.....

يودت ضهري ..
فارس : اااااااه .. ضهري يألمني .. 
بشار يخلي اخر شنطة ..
بشار : تحمل اذا كان معانا حريمـ .. لازم يشيلون ما وراهمـ و دونهمـ .. 
فارس : أي و اللهـ .. 

... : تحشون من ورانا .. هاااا 
لفينا لـ مصدر الصوت كانت أحلامـ .. 
أخذنا نضحك لكن صوت الهرن بط أذونا .. عيل سنة واقفين و هو ينطر .. 

أحلام : انزين متى بـ نمشي ..
بشار : وين باقي الحريمـ .. بـ نتأخر .. يلا روحي ناديهمـ ..
أحلام : تامر أمر كم بشار عندي .. 
مسكين بشار استحى .. هذه أحلام لوح حتى قدام الناس فاجة فمها ..
بشار : انزين خلصينا و روحي ..
أحلام : هههه

راحت و انا مسكت نفسي ما اباا اضحكـ بعدين يزعل و يسوي لي سالفة ..
دخلت داخل ازاعج .. حشى سايق الباص مل .. لو ما ترجيناه انا و سامر الحين مشى عنااا .. 
ام سامر : فارس .. يا ولدي شبلاك ؟
فارس : الباص بـ يمشي تأخرناا !!
ام سامر : زين .. " تمد لي شنطة صغيرة " خذ هذه فيها كم حويجة بحملهمـ معاي ..

حملتها حسيتها ثقيلة ..
فارس : ااااه .. خالتي شو حاطة فيها ..
م سامر : شوي حويجاات .. 

طلعت من المطبخ و وقفت عند باب الصالة .. 
و انا اصارخ : يلااا تأخرنا وينكمـ يا حريييييمـ !!!!

طلعت و انا اسمع صوت خالتي ام فارس تزاعج .. 
هههههـ .. مسكينة ما بـ ترد البحرين الا و هي فاقدة سمعها .. 

طلعت و خليت الشنطة داخل الباص .. 
وقفت عند باب الباص اتكلم شوي مع الهندي .. كسر خاطري .. بس دقايق و طلعوا كلهمـ و ركبوا البــاص .. 

عيون ركبت و لا كأني واقف .. حتى انها بس طالعتني جذي و فرت ويهها .. يلست اطالعها .. صرت افهمها بس في اسبوعين .. كانت تصييح .. يا ويل حالي اذا عرف سامــر .. عيونها كانوا منتفخين و دمعة محبوسة فيهم .. بس طاحت هذه الدمعة لما تلاقت عيني بـ عينها ..

المهم انا ركبت الباص و يلست يم بشار جدامـ في اول كرسي .. ما كان في حد في الباص بس حناا .. لان هذا تابع لـ الشركة الي متفقين معاها .. هههه ادري فتحت معاكمـ ابواب ما تدرون عنها بس خلنا في الزبدة .. 

كنت يالس و فكري مع عيون .. ما ادري ليش افكر فيها و مهتم لـ هـ الدرجة .. اخاف يطلع ان انا صج حبيتها .. لا مستحيل اكييد احساس لـ ان كانت قبال ويهي 24 ساعة .. او يمكن لأنها حلوة .. شو حلوة كلمة حلوة قليلة جدام جمالها ..

ابتسمت لـ نفسي .. و قلت بـ صوت خفيف ..
" و بعدك تفكر فيها " 

بشار : مينون انت
طالعته من غير نفس : و ليش يا حافظ !!
بشار : الي يضحك بروحهـ يسمونه مينون ما غيير .. 
رديت نضري لـ الدريشة .. و رحت في عالمـ ثاني .. ما ادري .. احس نفسي ما لي نفس لـ شي .. حتى الكلامـ .. بس اكيد بـ تستغربون من الي ابيه .. خاطري اتكلم مع عيون .. ما ادري ابي افهمـ زواياها الغامضة .. 

.....

مب رايمة اتكلمـ .. كنت اسمعهن شو يتكلمن فيه .. و انا ساكتة .. ما اباا اتكلمـ مع احد .. الحمدلله احلام و رهف ما قالوا لـ حد ..لو قالوا .. ادري ان سامر بـ يذبحه .. و بـ هذه الطريقة ما تنحل المشكلة .. بس زين خل يقتله و فارس بـ شو فايدني غير عذابي الي بعيشه معاه .. 
شو عيون خرفتي .. بس انا غبية افكر جذي .. صج اكرهه بس حرام هذا سند مريم بـ هذه الدنيا شلون افكر بـ هذه الطريقة.. ما اضن ان بـ تتم بينا علاقة انا و مريمـ بعد هذا .. الا شنو علاقة بيبني و بينها اذا ما ماتت زيين .. خلاص اخلي هذه المرة كل شي فـ قلبي .. ما كنت اتخيل نفسي جاسية جذي .. انا بـ تعذب بـ الطقاق الي يطقني .. بس مريومـ حرام يصير فيها شي .. او حتى سامر اخوي ..
اففففففففف .. بس راسي يألمني ما ابا افكر اكثر .. تعبت من كثر التفكيير .. كانت كل سوالف مريومـ عن سلطان .. و البنات يضحكن عليها .. و الله وقت تييني الضحكة بس اكتمها .. مسكين فصفصت الريال من فوقه لـ تحته هذا و لـ الحين ما صار بينهم أي رابط شرعي .. عيل بعدين شنو .. ما اكون عيون اذا ما نستنا .. الخااينة .. بـ تتزوج و بـ تخلينا نطالع صورها و ما نشوف طيفها الا و مار جدامنا ههههه ..
قاطعت تفكيري مريم ..
مريم : الا عيون .. شبلاج ساكتة ..
طالعت رهف و احلام شفتهمـ يطالعون بعض .. 
ابتسمت بـ هدوء : و لا شي .. بس راسي يألمني شوي ..
مريم : سلامات ..
طالعت الدريشة : .....





صج احس راسي بـ ينفجر .. وين ايامـ قبل الجامعة البنات الهبال .. كلها راحت مع البخااااار !!!!!
خلاص فارس حرمني من كل شي .. احلامي الي كنت بانيتها ع اساس الحب و الوفاق .. ماكوا و لا شي تبخرت و بدون رجعة بعد .. كل يوم اتحسر فيه اكثر من الثاني .. حلمي مثل حلم كل بنت تتزوج و قاعة و فستان و حياة كلها حب و سلامـ .. بس اااه ع احلامي .. 
اخذت ذاكرتي ترد لـ ورى شوي .. لـ اول مرة اشوف فارس .. لما منع مريم انها تيي بيتنا و بعد لما تعمد انه يشمخ سيارتي و دعمت و عشت بـ دوامة ما لها اول و لا تالي لما قال لي ان غصب عني اتزوجه و هي وصية المرحووم .. ما هي غير وصيته الي معذبة حالي .. اتذكر لما طارت شيلتي ع ويهه و هزبني و اتذكر اول يوم لنا مع بعض .. اتذكر كل هذا و كأنه صاير أمس .. صج هـ الايام تصرفاته شوي اعتدلت بس بعدي اكرهه .. 
سالت نفسي مرة و مرتين ابي اعرف سبب كرهي لهـ ما عرفته .. و هذا سبب حيرتي .. 
اخذت اتأمل المكان الي يمشي فيه الباص .. ما كان فيه شي اذكره .. صـــحـــراء .. !!
هذا الي اشوفه صحراء و رمل و شي نبات .. 
بس ما اشوف شي غير .. اخذت أتأمل .. هذا المكان مثل حياتي مع فارس .. ماكو فيها شي .. يا ليت تصير عاصفة و تاكل فارس .. افففف انا شنو اقول .. في كل شي أدعي عليهـ .. يا ربي متى نوصل .. سندت راسي ع الدريشة و غمضت عيني .. دقايق و نمت .. 
فتحت عيني ع ويه ما ادري منو دققت شوي كان فارس يطالعني و يبتسمـ .. تميت اتأملهـ احس بـ رجولته بس مب قادرة افهمهـ .. 
فارس : يلا وصلنا ..
فريت ويهي الجهة الثانية .. 
فارس : تبين تيلسين هنا بـروحج يعني 
بدون ما اطالعه حتى : زين .. روح الصوب الثاني بطوف ..
فارس : ما ابااا
طالعته بـ عيون حادة : ..
مد لي يده .. : تعالي ..
كنت ابا اكفخه اصطره ادفنه هنا في الباص .. اكرهه .. قبل طاقني الحين يبيني المس اليد الي طقتني .. مستحيييييل .. 
وقفت و دزيته ع ورى صج ما كانت قوية بس كانت كافية انها تباعده عن المكان الي كنت بطوف منه .. 
مشيت معصبة و نزلت بسرعة من الباص .. طالعت المكان .. و بقيت مصدومة .. ما اقول لكم انه مب حلو .. بس كان سلسلة جبال ع صوب في فلل صغيرة تفصل بينها حدايق صغار .. و كان في دبابات .. لكن لـ كبار يعني بـ عمر فارس و بشار و سلطان و سامر و راشد .. 
شفت شي ناس هناك .. اممممم .. كان 2 يمشون الدبابات .. شفت راشد يوقف واحد منهمـ و يسلمـ عليهـ ..
حسيت راسي يدور فـ يودت باب الباص علشان اسند روحي .. نزل فارس و بقى مدى يطالعني و انا مغمضة عيني و عاصة ع اسناني .. الالمـ في راسي كان فضييع .. احس نفسي مب رايمة امشي او حتى اتحرك من مكاني .. 
تقرب مني و سمعته يقول ..
فارس : بلاج شي .. 
حركت له راسي بـ النفي ..
شلت يدي حاولت امشي ما قدرت اخذت دموعي تنزل .. خلاص انهد حيلي .. ما اقدر امشي .. من كثر التفكير اخاف يصيدني اكثر من جذي .. 
ما ادري بـ أي لحظة أو شلون سندني فارس و خلى يده ورى ضهري ..
كنت ابا اقوله يروح عني لاني ما أواطنهـ .. بس خلاص ما فيني اتكلم اكثر ..
دخلت داخل وحدة من الفلل كانوا كلهم مشغولين من شافني سامر تقرب مني ..
سامر : عيون بلاج شي ..
طالعت فارس و تنهدت ..
عيون : .....
فارس : تعبانة شوي ..
سامر : تبيني اوديج الطبيب ..
حركت راسي بـ النفي .. 
فارس : يلا عيون .. تعالي ارتاحي ..

كنت اطاوعه في كل شي .. ما لي خلق مناجر و هواش و انا مصدعة .. 
دخلني غرفة ما لاحضت و لا دققت في اثاثها الي لاحظته ان الاثاث كان ذهبي .. بس .. 
من شفت السرير ما ادري شلون رميت نفسي عليهـ .. غمضت عيوني و انخمدت .. 

.....

اخذت اطالعها شلون نايمة .. ملاك ما شاء اللهـ .. يلست ع الكرسي الي كان يم السرير .. اخذت احركه ع ورى و قدام .. قدام و ورى .. 
اخذت ادرس تفاصيل ويهها .. حمارة خدودها محليتها وايد .. و عيونها و فمها الصغير .. الي يشوفها يعطيها 17 بـ الكثير .. تذكرت اول مرة اشوفها ما صدقت ان كان عمرها 19 ..
بس الحين هي عمرها 20سنة .. يعني مب شوي .. الا متى يوم مولدها .. ما ادري كأن شهر 4 .. لكن مب متأكد .. يعني اذا كان شهر 4 يكون هذا الشهر تدخل الـ 20سنة .. افففففف .. انا بـ شنو يالس افكر .. و شنو بـ يفيدني عيد ميلادها .. 
وقفت و طلعت من الغرفة .. 

نزلت تحت كانوا كلهم متجمعين في غرفة الطعامـ .. و يتفطرون .. 
ام عيون : تعال يمه تفطر معانا ..
طالعت ساعتي ..
فارس : توها 7 الصبح .. 
ام سلطان : أي عيل متى تبي نتفطر .. ما يمدينا نرتب المكان ..
سلطان : شنو ترتبون المكان .. يومين و حنا رادين البحرين ..
راشد : أي و الله .. 
ام عيون : انزين خلاص .. اكلتونا .. الا فارس وين عيون .. يقولون تعبانة ..
قعدت ع الكرسي ..
فارس : أي شوي تعبانة .. الحين رقدت ..
مريم : اروح اشوفها ..
فارس : لا ما يحتاي .. خليها ترتاح ..
سامر : يلسي مريوم .. ما يبي احد يزعج حرمته ..

كلهم ضحكوا ع رده .. أي صج ليش يزعجونها خلها تنام و ترتاح .. 
اخذت لي فطيرة كانت ع جبنة .. اكلت منها شوي .. و اخذت اطالع مريم شلون مستحية .. و هذا سلطانو انا الحين بـ اذبحه ما يخلي اختي ع راحتها .. كفاية انها كل مالها و تنحف زيادة .. استانست لما شفتها تاكل .. الحين يالس يطالعها .. 
الوحيدة الي كان ما ينسمع صوتها كانت اخت سلطان ( هيفاء ) .. احسها مب طبيعية .. حزييينة .. الحزن دايم مرسوم و ماخذ طريجه بين تفاصيل ويهها .. 
حسيت بـ حرارة ع ريولي .. الا بـ صوت بشار خلى الشاي ينكب ع ريولي .. صرخت و وقفت عن الكرسي .. 
بشار : غبيييي .. من مساع لـ الحين ازقرك .. 
اخذت اناقز في مكاني مب قادر اتحرك ريولي تحترق هذا ما عنده دمـ .. 
طالعت المكان ما كان فيه الا سامر و بشار و راشد و سلطان يعني الحريمـ طلعوا .. 
سامر : شبلاك ..
راشد : ما يحتاي تسألهـ .. ( طالعني بـ نص عيون ) فكره مع حبيبة القلب .. 
بشار : أي .. و انا اقول وين فكره رايح .. الله عليك بوعزوز .. 
فارس : جب انت ويااه ..
رحت صوب المغسلة اخذت شوي ماي بـ كف ايدي و حطيته ع مكان الي صابه الشاي .. 
سمعت صوت من وراي ..
... : شنو مستوي صوتكمـ لـ برع ..
فريت لـ ورى شفت مريوم تطالعني .. من شافتني شهقت ..
مريم : شنو فيه بانطلونك .. 
رحت لها و خليت ويهي قريب لـ ويهها .. 
فارس : ييبي حبة بندول و كوب ماي .. لـ الغرفة .. زين ..

و طلعت عنهمـ .. ما ادري ليش فكرت انها تييب الحبة .. قلت لـ عيون .. افكاري احسها مفترة بـ راسي .. 
دخلت الغرفة اخذت لي ملابس خيول .. هي ماكو هنا خيول .. بس بـ البسهمـ لـ الدبابات .. >> افكر اركبهمـ .. 
امممممم .. ما ادري شنو البس .. محتار البس الرصاصية لو البنية .. اففف و الله محتار .. الرصاصية حلوة و فخمة .. اما البنية فـ هي بعد فخمة .. خليتهم ع السرير و يلست اطالعهمـ محتار .. سمعت طق ع الباب ..
فارس : دخلي مريوم 
دخلت و صكت الباب بـ هدوء .. 
حطت الكوب و الحبة ع التسريحة و طالعتني متوترة .. 
فارس : شبلاج تطالعيني جذي .
فرت ويهها و فتحت الحبة .. 
فيها شي .. لا لا فيها شي .. تقربت منها و حوطت ويهها بـ يدي و رفعته .. اخذت اطالعها و عيونها مليانة دموع .. 
عقدت حواجبي : يألمج شي ..
مريم : ...
فارس : مريوم .. فيج شي .. 
مريم بـ ببراءة و دموعها تطيح : ليش طقيتها ..
طالعتها مصدوم .. فهمت .. يعني قالوا لها .. شلت يدي و رحت صوب عيون اطالعها .. التعب باين ع محياها .. كنت نايمة لـ حد الحين .. 
تقربت مريم لـ عيون و يلست ع السرير ما ادري شنو كانت تسوي بس خلت راس عيون في حضنها .. فتحت عيون عينها بـ هدوء .. 
عيون : مريم ..
مريم : ... 
مسحت دموعها بـ كف يدها .. 
عيون عدلت يلستها و فركت عيونها الي كانت مغطية بـ دموع مريم ..
عيون : صاير شي ..
حركت راسها بـ النفي : .... 
عيون : عيل ليش كنتي تصيحين .. !!
مريم : ليش طقاج فارس ..
عيون ( نزلت راسها ) : ....
مريم تقربت منها ..
مريم : هذا سبال ما عليج منه 
اخذت اطالعها و انا فاتح عيني .. الحين انا سباال .. زين مريوم .. دواج عندي بعدين .. 
وقفت مريم و اخذت الحبة و كوب الماي و عطتهمـ عيون ..
مريم : شربيهـ يمكن يخف راسج ..
ابتسمت لها : ما يحتاي .. احس نفسي احسن .. 
وقفت مريم و خلت الحبة و الكوب ع التسريحة و و طالعتني بـ حدة ..
مريم : هذه اخر مرة لك .. و اذا عدتها ..( تقربت مني اكثر ) بـ اشتكي عليك عند سامر ..

و طلعت من الغرفة .. بقيت مدة ساكت .. فريت نضري لـ السرير .. كانت عيون تطالعني مستغربة .. لما تلاقت نضراتي بـ نضراتها فرت ويهها الجهة الثانية .. أونها زعلانة .. 
اخذت الحبة و الماي و رحت لها ..
فارس : شربيها .. شكلج تعبانة .. 
عيون : ما اباا ..
فارس : عجب ما قلتي ( أقلد ع صوتها ) ما لك خص فيني ..
طالعتني بـ حدة : ما لك خص فيني ..
ضحكت .. ابو طبيع ما ايوز عن طبعه .. و الله احسها ياهل .. حركاتها تصرفاتها حتى شكلهها .. ما يقول زوجتي .. اختي الصغيرة .. 
قعدت ع السرير .. تباعدت لما يلست يمها ..
فارس : شفيج خايفة ..
عيون : ....
فارس : اخذيه .. شربيها ..
عيون : قلت لك ما اباا ..
فارس : شكلج تبيني انا الي اشربج .. 
عيون : لا و الله
فارس : أي شكلج .. ( مديته لها مرة ثانية ) شربيه ..
عيون : انت بـ تجتلني ..
حركت لها راسي بـ أي .. علشان اغايضها ..
فارس : مثل ما انتي بـ تيننيني .. 

انصدمت و هي بـ نفسها انصدمت .. انا شنو قلت الحين .. !!!

.....

شنو قال .. ما فهمت بـ الضبط شنو قال .. انا بـ يننهـ الحين .. 
حسيته يبي يتهرب .. 
فارس : زين قومي اخذي شاور ..
عيون : وين بـ نروح !!
فارس : بـ نركب في الدبابات ..
عيون : لااا 
فارس : شنو لا .. حنا الي بـ نركب مب انتوا 
عيون : ادري .. تبون تموتون .. 
فارس : و لييش .. قالوا لج يهال ..
عيون : بس انا اسمع ناس وايد يموتون او يصيدهم شي من ذلين ..
طالعتها بـ نص عيون : ليش تخافين علي ..
عقدت حواجبها : لا .. انا خايفة ع اخوي و ولد عمي ..
فارس : أي قصدج سامر و بشار .. يعني انا ما تخافين علي ..
نزلت من السرير .. و فتحت كبتها ..
عيون : لا 
فارس : ليش انا مب زوجج .. 
عيون : بـ الاسم بس ..
فارس : زين .. 
طلعت لها ثياب و اخذت الفوطة .. 
فارس : شوفي ذلين البدلتين .. الرصاصية لو البنية أحلى ..
عيون : اممم .. الرصاصية ..
فارس : انا بعد اقول جذي .. 

دخلت الحمام ( اكرمكم الله ) ..
انا بدلت ملابسي .. و وقفت اطالع نفسي في التسريحة .. شعري صار طويل .. كأنه شعر بنات .. مشطته حاولت ارفعه علشان يصير أقصر .. فتحت الدريشة .. المكان بارد شوي .. زين البدلة هذه تناسب ..
كنت بانطلون جينز رصاصي و معاه بوت اسود لـ الخيل طويل نلبسه فوق البانطلون .. و قميص ابيض و جاكيت بدون أكمامـ رصاصي .. كان فخم بـ معنى الكلمة .. اتذكر اشتريته من باريس لما كنت ادرس هناك .. اشتقت لـ باريس .. خاطري ارد هناك .. بس ويين و انا تزوجت .. 
طلعت عيون من الحمام و كانت تنشف شعرها ..
وقفت مدة اطالعها .. شكلها جناان .. تصدقون يتني الضحكة .. بدلتها مثل بدلتي لكن هي لونها بني .. عيل من جذي قالت لي البس الرصاصي علشان ما اكون مثلها .. كانت بعد بدلة لـ خيول .. بس بدلتها بنوتية و ناعمة .. ما اعرف اوصفها شلون .. لان هذه تفاصيل بنات .. 
كان بانطلون بني و فوقه بوت طويل بني غامق .. و قميص ابيض و فوقه جاكيت بدون اكمام .. لونه بني مثل البانطلون .. 
شالت الفوطة و طاح شعرها .. فتحت عيني لـ الاخر .. ما شاء الله طويييل .. يوصل لـ تحت ركبتها .. 
اخذت تمشطه بـ نعومة .. 
طالعتني من منضرة التسريحة ..
عيون : اول مرة تشوفني ..
باعدت ويهي عنها و صكيت الدريشة .. احس برد .. 
فارس : لـ الحين راسج يألمج !!
عيون : ....
فارس : اكلمج .. 
من غير نفس : أي 

طلعت من الغرفة و خليتها .. 

.....

هذا الرد الي يستاهلهـ .. هذا علشان مرة ثانية يمد يدهـ .. 
جففت شعري زين و بعدين مشطتهـ و رفعته .. راسي يعورني شوي .. بس عادي .. الم و بـ يروح ان شاء الله .. 
كل ما اتذكره شلون كان يطالعني تييني رجفة في جسمي .. ما اجذب اذا قلت لكمـ كان وايد وايد وايد وسيمـ بـ البدلة الي عليهـ .. شعره كان طويل .. و رموشهـ .. بس .. انا شفيني يالسة افكر فيه .. بعدين تخلون في مخكمـ شي ثاني .. لا لا مب قاصرة اناا ..
اخذت لي شيلة بنية مايلة لـ الأسود و لبستها .. اتذكر لما ييت كان شي بنات بـ عمرنا و يمكن اكبر شوي .. اخاف فارس يحط عينه ع وحدة منهن .. يوووووه .. عيونو بـ شنو تخرفين انتي .. انا مينونة .. خله يحط باله عليهمـ و انا شنو اسوي فيهـ .. 
الاا ما يقدر يخلي عينه عليهم و انا موجودة .. ما ادري شنو فيني .. خليت لي ميك اب و كحل و جلوز و طلعت نضارتي الشمسية اخترت البنية علشان يصيرون طقمـ .. هههه .. 
طلعت من الغرفة طالعت المكان استغربت انا في وين !!!!
أي صح حنا في البــر .. 
نزلت الا بـ مريم و رهف حاملة غفران و طالعين من المطبخ .. 
رهف : عيون ..
عيون : لبييه ..
تقربت مني و خلت يدها ع جبيني ..
ضحكت : هههه .. شبلاج ؟
رهف : لـ الحين راسج يألمج ..
عيون : لاا ..
مريم : الا شنو هـ الحلاة .. ما اصدق ملاك نازل علينا ..
عيون : احم احم ..
ضربتني ع كتفي بـ خفة ..
مريم : صدقتي نفسج يعني ..
ضحكنا كلنا بس غفران أخذت تصيح و هي مادة يدها لي .. حملتها ..
عيون : بسم الله الرحمن الرحيمـ .. 
حبيتها في خدها و ضحكت لي .. ضحكتها جنان ما شاء الله .. شعرها الأشقر نازل بـ نعومة ع ملامحها البريئة .. الي يشوفها يعرف امها .. طبق الاصل من رهف .. قلت لكم قبل ان رهف امها من لندن و تربت هناك و لو لا ان امها من لندن جان ما عرفها اخوي سامر .. 
طلعت هيفاء و معاها العنود و أحلامـ .. الكل كان لابس بانطلون .. لان نبي ناخذ راحتنا .. 
و الصدفة ان انا و هيفاء نفس اللون .. 
دخلوا الشباب ما شاء الله كلهم لابسين ملابس خيول .. و طالع شكلهم فن .. 
نزلوا امي و خالتي ام سلطان من فوق و من شافتنا امي شهقت ..
ام سامر : شنو لابسين .. الي يشوفكم يقول داخلين بلاد الفسق و السفور ( قصدها امريكا ) الله يا ساتر .. 
ام سلطان : الله يحفظهم ما ادري شنو عايبنهم في هـ اللباس ..

ضحك الكل ع ردة فعلهمـ .. هههههه .. الصراحة عورني بطني من كثر الضحك .. صج ما تسوى شي الدنيا بدون العيايز .. لحظة شنو عيايز .. امي 43 و خالتي 41 .. يعني مب كبار .. بس فكرهم مال أول .. هههه

طلعنا برع و انا من وصلت يم الباب طالعت فارس اقهره .. ما ادري ليش انصدم لما شافني .. بس انا لبست نضارتي الشمسية و طلعت برع ..
طلعوا و غفران نامت و ودوها داخل كانت معاها ام ندييم .. يعني ما ينخاف عليها .. الا ما قلت لكم .. ام نديم ما بـ ترد معانا البحرين بـ ترد بلدها .. لان ولدها رد من برع .. انا الحين الي خايفة من ان بـ ابقى بـ روحي مع فارس .. و اخاف يذبحني و محد معاي .. 
طردت هـ الافكار .. لما شفتهم يركبون الدبابات .. حسيت قلبي بـ يوقف لما اخذوا يمشونهـ .. اخاف يصير فيهمـ شي .. 
فارس حسيته مينون كنت اراقبه شلون يتسابق مع بشار .. و الميانين كل شوي واحد يدعم في الثاني و الهندي يوقفهم و ما ادري شنو يقول لهمـ .. لان ذلين خطيرين .. 
في البداية تهاوشوا مع الهندي يبيهم غصب يلبسون الخوذة .. لكن في الاخير ما لبسوها .. 

يلسنا ع كراسي كانوا محطوطين و أخذنا نطالعهمـ .. كل شوي العنود توقف و تصارخ .. ههههه .. لأن راشد وايد متهور .. و كل شوي ما يشقح بـ الدبابة .. و نفس الشي مع فارس .. كنت استطنع ان مب خايفة بس ما ادري ليش احس بـ خوف لما يسوي جذي .. 

وقفن الحريم و دخلن داخل .. بس انا ما اباا .. مليت من داخل بقيت برع اطالعهمـ .. تقرب مني فارس .. وصل يمي بـ الدبابة و رجع نضارته الشمسية ع ورى ..
فارس : تين تركبين ..
و ابتسمـ لي .. 
عيون : .....
حركت راسي لـ الجهة الثانية أوني مب مهتمة .. 
يود يدي و سحبني .. اخذت اطالعه مستغربة ..
عيون : بركب مع اخوي .. 
فارس : لا 
عيون : ما اباا اخاف .. 
فارس : بـ تركبين لو أركبج ..
شوي و بـ اصيح : ما ابا اخااف !!
فارس نزل من الدبابة .. بس انا خفت اركب بـ روحي و لا هو يركبني .. 
رجعت ع ورى ..
عيون : خلاص بـ اركب ..
ابتسم لي : زين ..

ركب ع الدبابة .. 
فارس : تعالي ركبي وراي ..
تقربت و انا ارتجف من الخوف .. 
ركبت وراه بس ما مسكته يودت الدبابة .. 
مشى و كان يتعمد انه يسرع .. خفت .. انشالت وحدة من يدي و بقيت ميودة بـ يد وحدة .. بس شوي و تنشال الثانية .. و بـ حركة لا ارادية يودجت فارس و دفنت راسي في ضهره .. 
و اخذت اصييييح .. خايفة .. الا بـ اموت من الخوف .. 
وقف و انا الى حد الحين ميودته بـ قوة .. ما حسيت بـ نفسي الا بعد 10 دقايق باعدت راسي و مسحت دموعي بـ كف ايدي .. 
فارس : خفتين .. 
عيون : ....
نزلت و انا اصيح .. 
فارس : عيون ..
قلتها و انا ماعطته ضهري : نعم
نزل من الدبابة و تقرب مني .. 
فارس : ييبي غفران ..
عيون : غفران !!
فارس : أي

دخلت داخل .. و كانت غفران ساكته .. اخذتها و وديتها له .. كان قاعد ع الدبابة و يطالع يم الفلة الي كانت مقابلة لنا ..
طالعتها كان في بنات هناك .. الي قلت لكم عنهمـ .. ما ادري شنو صار لي .. و عصيت ع غفران بـ قوة .. لما صاحت .. انتبه لي فارس .. من شافني نزل من الدبابة .. 
طالعني كنت اصيح .. فصخني نضارتي و شاف ان حتى الكحل سال من عيوني .. ما ادري ليش كنت اصيح .. بس دموعي تنزل لا ارادياً .. 
فارس : تصيحين ..
عيون : ....
فارس : ما عليج .. ما كنت اطالعهم لـ شي .. بس كأنهم من الامارات .. فـ لفيت اتأكد .. 
مسح دموعي .. بس انا صرخت عليه ..
عيون : لا تــــلــــمـــســــنــــي ..
خليت غفران و دخلت داخل .. بسرعة و ركبت فوق .. الحمدلله ان محد شافني .. جان صارت لي سالفة .. 
دخلت الغرفة فصخت شيلتي و نضارتي و رميتهم ع السرير و رميت نفسي عليه بـ نفس الوقت ضميت المخدة لـ صدري و يلست أصيح .. ما ادري شنو ياني أو بـ الاحرى شنو سبب الي يخليني اصيح .. 
حسيت بـ الباب ينفتح و ينصك .. طالعته كان فارس .. غمضت عيوني و رصيت ع المخدة أكثر .. من تقرب مني وقفت و رحت يم التسريحة .. و مسحت دموعي .. ما اباه يشوفني بـ هذه الحالة بعدين يحسبني اصيح غيرانة .. !!!!!!!
ما عندي سبب مقنع ليش صحت .. بس من شفته يطالعهم حسيت قلبي انقبض .. 
وقف مدة يطالعني و بعدين ......





الجزء الرابع عشر



:::: أشتكي ما عاد ينفع شفت عزي في سكوتي من عطـا سره لغيـره موقفه زاد و تأزم ما عليه لو حكوا به فيـه ما بسمع شمـوتي ..يكبـر الغالي بعيني ...وحجم حسـادي تقزم ::::


مسحت دموعي .. اخذ يتقرب مني و قلبي يضرب بـ قوة .. ما ادري شنو فيني .. بس كانت خايفة الا بمووت من الخوف .. 
لما صار جسمه ملاصق لـ جسمي غمضت عيني .. 
حسيت بـ دفى في رقبتي .. 
فتحت عيوني بـ هدوء و طالعت روحي في المنضرة ..
كن محوط يده ع رقبتي بـ حنان .. اخذت نفس طويييل .. 
مسح بـ حنان ع رقبتي و همس لي في اذوني .. " انا اسف " 
قال انا اســـــــف !!!!! .. لا ما اصدق .. اكيد صادني خلل في اذني .. اتذكرت اول يوم شفته فيه لما رفض يعتذر لي .. بس الحين اعتذر .. ابي احد ايي يقرصني اتأكد ..
بس انا ليش مهتمة لـ هذه الدرجة .. هذا المفروض يتأسف لي .. 
حوط ويهي بـ يده و غصبني اطالعه .. و اغوص في عذاب عيونه .. بقيت مدة اطالعهـ .. ما ادري كم بقى لنا ع هذا الحال .. حسيت لـ نفسي لما ابتسم لي ..
فارس : صايرة حلوة اليومـ ..
صطرته ع خده .. كـ رد فعل طبيعي .. ما اعرف شلون اوصف لكمـ نضراته لي ذاك الوقت .. حسيت بـ خوف .. رديت لـ الباب و رصيت نفسي فيهـ .. تقرب مني و العرق يتصبب مني كأنه شلال .. و الله يا فارس مسوي لي فلم رعب .. 
مسكني من ذراعي و طالعني بـ حدة .. امتلت عيوني بـ الدموع و طاحوا بـ خوف .. حتى الدموع صارت خايفة .. 
ما ادري شفيه تركني و طالعني مدة و بعدين تباعد عني .. 
رديت عليه و انا اصيح ..
عيون : ليش ما طقيتني .. هاااا .. 
طالعني بـ نضرة .. ما قدرت افهمها .. هـ الإنسان معيشني في دوامة خوف و توتر .. ما ادري شنو بـ يصير بعد هذا .. كل يوم هواش و ينتهي لما يطقني .. مب هذه المرة كأنه تذكر شي .. و تركني .. بس لما تركني و كأنه رماني ع الباب .. ما ادري احس راسي رد يألمني .. اباا أوقف .. راسي بـ ينفجر .. مسكت مقبض الباب و سندت نفسي عليه و وقفت بـ صعوبة .. شفيني احس راسي كل مالهـ و يزيد .. 
مشيت بـ خطوات ثقيلة .. 
بس خلاص انهد حيلي و طحت ع الارض .. 
تقرب مني فارس و جثى ع ركبته .. 
رد علي بـ حنان و كأني ياهل : شكلج تعبانة ..
ما رديت عليه .. مب مطنشتهـ .. بس مب قادرة احرك لساني .. احس و كأني انشليت .. راسي يألمني .. مب قادرة .. مسكت راسي و رصيت عليه بـ ايدي .. خلى ايده ع راسي ..
فارس : لـ الحين يألمج راسج .. 
صحت .. ما ادري ليييش .. يمكن من ألمـ راسي .. او يمكن من نبرة فارس معاي .. يعتبرني يــــاهــــل ..
خلى يده ع خدي .. 
فارس : اسف و حقج علي .. ما كنت اقصد .. 
عيون : .....
صحت زيادة .. ما اباا احد يعتبرني ياهل .. بعد 5 ايامـ ادخل 20 .. شنو يـــاهــــل ..
ضماني لـ صدرهـ .. تمسكت فيهـ .. احس بـ الامان .. بس مب قادرة استحمل .. احس روحي بـ تطلع من جسدي في أي لحظة .. الألمـ كل ماله و يزيد في راسي .. 
رفع راسي و طالعني بـ نضرات كلها حنان .. 
فارس : قولي لي شنو اسوي لج علشان ترضين ..
انا نفسي منصدمة من الي قلته بس ما ادري شلون طلعت مني ما ادري شــــلــــون ..
عيون : ما اباا منك شي .. ما اباا تعتبرني ياهل .. ما ابااا .. انت انسان بدون احساس .. بـ تعذبني و بـ تقتلني .. ( شهقت من البجي ) اتمنى في كل يوم لو ارد مثل قبل .. اتحسر و اتحسر و اتحسر .. اباا احلامي كلها تتحقق .. انت حرمتني من كل احلامي .. احلامي الي كنت ابنيها .. انت الي حرمتني و ضيعتني .. و عيشتني في جـــحــــيــــم .. 

بعدها عمـ السكون .. 
قال شي .. بس ما سمعتهـ .. كنت اصيح بـ صوت عالي .. احس راسي بـ ينفجر .. ألم عمري ما حسيت فيهـ .. 
دقايق و غفت عيوني .. ما ادري انا توفيت .. او نمت .. او اغمي علي .. بس الي سمعتهـ .. صوت فارس يناديني بـ اسمي .. 

......

ما ادري شنو فيها .. طاحت علي .. حاولت اوعيها .. ناديتها بـ اسمها كذا مرة .. بس ماشي جوااب .. حملتها و خليتها ع السرير .. خليت يدي ع جبينها اتحسسه .. ماشي حرارة .. من بكرة اذا ردينا لازم آخذها المستشفى .. 
طلعت من الغرفة و احس مالي نفس .. انا صج بالغت .. لكن ما توقعت انها تحس ان انا اعاملها مثل الياهل .. علشان اتفادى الهواش معاها .. 
نزلت كانوا العنود و هيفاء يالسين .. و معاهم كان سلطان و راشد .. يلست ع كرسي من كراسي الصالة و تنهدت .. 
شفتهم يطالعون بعض و يبتسمون .. 
عقدت حواجبي : شنو فيكمـ !!
ضحكوا بـ صوت هادي ..
راشد : و لا شي ..
دخلت مريم طالعتني و أبتسمت .. لا اكيد صاير شي .. 
يلست يمي و يودت يدي اخذت تلعب بـ اصابعي .. 
يودتها من لحيتها و رفعت راسها .. طالعتني و أبتسمت .. ما رديت لها الابتسامة بس عقدت حواجبي .. 
مريم : وين عيون !!
تركتها و طالعت الجهة الثانية بدون أي كلمة .. يا نـــــــــاس مالي نفس اتكلمـ ..
سلطان يا و يلس يمي من الجهة الثانية .. طالعته مستغرب .. شنو فيهمـ .. ما ني بـ فاهمـ .. 
سلطان : ما بـ تقول مبروك .. 
فارس : ....
سلطان : مريم وافقت .. !!
طالعت مريم كانت تطالعني و مبتسمة .. حضنتها و حبيتها عراسها .. ما اتخيلت مريوم الصغيرة في يوم بـ تكون عروس .. 
شلتها عن حضني و ضميت ويهها بـ يديني .. ابتسمت لها رغم الغصة الي طاغية قلبي .. ردت لي الابتسامة .. بـ ابتسامة عذااب .. 
سلطان : بعد ما نرد بـ 5 أيامـ الخطوبة و الملجة و بعدها بـ 3 أيامـ عرس العنود و راشد ( طالع العنود و راشد و ابتسم ) و بعدها بـ شهر عرسنا انا و مريم .. 
طالعته و ابتسمت : يعني مخططين لـ كل شي ..
سمعت صوت من وراي .. 
... : و انت متى نشوفك علشان نقول لك ..
لفيت شفته بشار .. 
فارس : شقصدك يعني .. 
يلس يمي و طالعني بـ نص عين .. 
بشار : دايم مع عيون .. ( حرك كتفه ) و حنا شنو نسوي فيك .. 
فريته بـ المخدة الي كانت ع الكرسي ..
فارس : لا و الله ..

ضحكوا كلهمـ .. 
بس انا ما ضحكت .. ما لي خلق الضحكة .. تسندت ع الكرسي و طالعتهم متعجب .. 
تميت طول الوقت اسمع سوالفهم و مالي نفس .. صج ان خالتي ام عيون و ام سلطان حلو الجو .. بس بعدي ما لي خلق لـ شي ..
ما اجذب عليكم .. ضحكت شوي ع خبال بشار و أحلام .. بس لـ الحين احس روحي بـ تطلع.. احس بـ الغم يسكن احشائي .. 

وقفت ابا اطلع برع .. ابا اشم هوى .. مب قادر اتنفس ..
بشار : ع وين !!
سلطان : مع حبيبة القلب بعد مع منو ؟ 
العنود : أووه .. انتوا شفيكم ع الريال خلوه بـ راحته .. امسحها بـ ويهي فارس ..
ابتسمت لها : لا عادي .. ( طالعتهم بـ نص عيون ) و بـ نشوف النهاية معاهمـ ..
سلطان + بشار : يمه خفت ..

هذه المرة ضحكت عليهم .. بس طلعت برع ..

......

فتحت عيوني بـ كسل .. رفعت راسي بـ كسل أكبر و سندت راسي ع السرير .. و قلت بـ هم " آآآآه " 
طالعت الغرفة ما كان في حد .. رفعت كم القميص اباا اشوف كم الساعة بس ما كان علي ساعة .. ويــــن ســـاعـــتـــي ..!! و خاتمي بعد ..
طالعت زوايا الغرفة بـ حيرة .. تلاقت انضاري ع الطاولة الصغيرة الي كانت محطوطة بـ نعومة في زاوية من الزوايا .. خليت ريلي ع الارض بس حسيت بـ ألم خفيف ضرب ع راسي ..تفاديته و نزلت من السرير .. مشيت بـ خطوات ثقيلة لـ الطاولة .. لقيت خاتمي و الساعة و السويرة الي كانوا علي .. اخذتهم و لبستهم .. بس قبل ما البس الساعة طالعتها كانت 9:00 .. عقدت حواجبي و طالعت صوب الدريشة كانت مصكوكة و الستارة مغطيتها عدى اشعة الشمس الي كانت متسللة بـ دفء منها .. 
شلون اشعة شمس .. رحت لـها و فتحتها يت اشعة الشمس بـ قوة ع عيني فـ غمضتها .. فتحتها شوي شوي .. بعدها بقيت اطالع المكان .. اشوف باص واقف يم الفلة الي ساكنين فيها .. بس مب بـ نيلس يومين .. انا اتذكر ان نمت لو اغمى علي .. لو شنو صار كانت الساعة 4 العصر .. بس الحين 9 الصبح ..
اخذت تضرب الافكار راسي .. 
.... : قعدتي ؟
طالعت وراي كان فارس .. حسيته تكلم من طرف خشمه .. أونه متضايق من الي قلته .. من حقه .. 
يلست ع الكرسي و تنهدت .. تقرب مني و يلس يمي .. ما ادري شفيني من يلس حسيت ان انا اباا ارجع .. وقفت و انا ماسكة فمي .. و دخلت الحمام .. 
وقف يم باب الحمام .. 
فارس : شبلاج ..
رشيت ويهي بـ الماي .. و غمضت عيني .. 
دخل الحمام و تقرب مني يودني من ذراعي و سحبني لـه .. من حسيت بـ اصابعه لامست ذراعي غمضت عيني توقعت الحين بـ يذبحي .. 
همس لي في أذوني : يلا تأخرنا .. 
حسيت بـ دفى يدينه تتحسس ويهي .. طالعته بس من فتحت عيني شال يده و طلع من الحمام .. طلعت .. بس لـ الحين متعجبة لا يكون ساعتي خراب .. بس شلون الشمس ظاهرة و انا حتى ما صليت ..
عيون : فارس .. 
طالعني بـ نضرات جامدة : ....
عيون : كم الساعة الحين .. ؟
طالع تلفونه .. و بعدين طالعني ..
فارس : 9:05 ..
عيون : ...
فارس : شبلاج ؟
عيون : كنت اتوقع ساعتي خراب .. 
رحت لـ التسريحة و طالعت ويهي .. يا كرهي لـ هـ الويه .. ما احبه .. احسه صار شاحب .. هالات سودة تجمعت تحت عيني .. خليت يدي ع خدي .. و هنا المكان الي لامسته يد فارس .. 
تقرب مني ..
فارس : يلا تأخرنا ..
عيون : وين بـ نروح ؟ 
فارس : المطار ..
طالعته و انا عاقدة حواجبي .. شنو المطار .. ليش مب قالوا بـ نيلس هنا يومين .. و حنا تقريبا يوم ما صار لنا ..
عيون : مب بـ نيلس يومين ..
فارس : أي 
عيون : بس ....
قاطعني : و انتي قضيتيهم في النومـ 
بقيت اطالعه مب فاهمة .. يعني كم ساعة بقيت نايمة .. هذا اليوم الثاني لنا و انا من أمس الضهر لـ اليوم نايمة ..
ركضت الحمام ابا أتوضأ .. علي اقضي الفجر و العشا و المغرب .. 
فارس : وين رايحة ..
وقفت .. 
عيون : بـ اتوضأ ..
فارس : ما يحتاي ..
عيون : شنوو ؟
فارس : مريم قضتهم عنج .. 
عيون : ليش انا عاجزة .. 
حسيته يبي ينهي الكلام بسرعة .. راح لـ الباب وقفت مدة بعدين تكلم .. 
فارس : بـ نتأخر .. لبسي شيلتج و نزلي .. ورانا مشوار .. من هنا لـ المطار .. 
عيون : بس ....
صرخ علي : قلت لج يلاا ..
غمضت عيني من صوته و نزلت راسي .. ما تكلمت .. رحت اخذت شيلتي و لبستها .. 
طالعت الغرفة ما كان في حد .. رحت لـ الدريشة و صكيتها .. خسارة بـ اطلع من هنا .. و انا ما قضيت منه الا كم ساعة تقريبا .. الله يهداهم بس ليش ما قعدوني .. اباا اصرخ و اقول " ما اباا اطلع من هـ المكان " بس وين .. 
يا الله توكلت عليك .. الله يساعدني ع ما بلاني .. فتحت الكبت .. ما كان فيه شي .. مسكيينة مريم تكفلت في كل شي و شالت اغراضي .. طالعت الشماعة كانت شنطتي الصغيرة معلقة فيها .. اخذتها و فتحتها تلفوني صار له مدة مقفول فتحته تفاجئت بـ 7 رسايل من رقم غرييب .. و 7 اتصالات من نفس الرقم .. كنت بـ افتحهم بس صوت فارس خلاني ادخله بسرعة داخل الشنطة .. ما حبيت احط لي كحل .. و لا مكياج .. خلاص تعبانة ما لي بارض لـ شي .. 
نزلت بسرعة .. ما شفت حد تحت بس نزلت من ع الدرج .. لما ضربت في حد و الحمدلله ما طحت .. طالعته كان سلطان .. احمروا خدودي من الفشيلة .. 
عيون : سوري ما شفتك .. 
ابتسم لي : لا عادي .. الا من شنو تركضين .. " طالع الطابق الثاني " في حد لاحقج ..
عيون : لا .. بس اخاف فارس يعصب علي لان تأخرت .. 
غمز لي بـ عيونه : اييي .. صج .. الا شنو السحر الي مسويته له .. 
بقيت فاتحة عيني .. : شنو ؟
ضحك بـ صوت عالي : هههههه .. ما ادري .. هههه بس مب قادر ييلس لحظة يروح ويرد يتطمن عليج ..
وقفت مدة اطالعه .. اكيد جذاااب .. الا فارس يكرهني و انا اكرهه .. هههه .. يمكن يجذب عليهم .. 
سلطان : زين نزلي ريلج ينطرج تحت ..
تصنعت الابتسامة : ان شاء الله ..





نزلت من الدرج و طلعت برع .. الكل كان في الباص ركبت و يلست يم مريم .. و بعدها بـ دقايق وصل سلطان .. 
مريم تهمس لي : ما شبعتي نوم 
طقيتها بـ خفة .. 
عيون : اقول انطمي .. 
برطمت : افاا .. و انا خطوبتي قريبة و تسوين جذي
عيون : ههههه .. في البداية خلها تصير رسمي .. 
مريم : و منو قال لج .. بعد 5 ايام حفلة الملجة و الخطوبة .. و بعدها بـ 3 ايام عرس العنود و راشد و بعدها بـ شهر عرسي .. 
فتحت عيني : كل هذا !!! .. ما يمدينا الوقت .. 
مريم : الا يمدي .. اذا تبين تشترين من هنا اشتري ..
عيون : من الاسواق الي مالية المكان .. و ثانيا الحين حنا رايحين المطار و رادين البحرين .. يعني بـ المشمش ..
مريم : اقول لج النوم فر مخج .. الحين كم الساعة .. 
طالعت ساعتي .. 
عيون : 9:30 
مريم : و حنا من هذا الوقت لـ هناك .. يمكن نوصل المطار أمممممم صارت 10 .. و بعدها بـ نيلس هناك لـ 4 العصر .. 
عيون : شنوو !!
مريم : الي سمعتيه ..
عيون : شنو نيلس في المطار .. شنو نسوي هناك.. 
مريم : هههههه .. يم المطار مجمع يقولون حلو ..
عيون : اول مرة اسمع الريف فيها مجمع .. 
مريم : لا هذا تابع لـ المطار .. 
عيون : بس مب بـ نيلس وايد هناك ..
مريم : ما اضن .. يقول راشد ان المجمع وايد كبير و يا دوب نطوفه كله .. 
عيون : صج ..
حركت راسها بـ أي ..
... : شنو تقولون .. 
مريم : أحلاموو .. 
احلام : امري تدللي ..
مريم : بلا سخافات ..
احلام : افاا .. خلاص زعلت ..
مريم : ههههههه .. مينونة ..
احلام : ما مينون الا انتي .. 
عيون : شنو فيكم انتوا ..
احلام : أوووه .. شوفوا من يتكلم .. اقول ردي لـ نومج احسن ..
عيون : مب كأنكم مصختوها .. كل واحد شافني علق ع نومي .. كيفيي .. لو أنام من اليوم لـ سنة .. عااادي ..
أحلام : تسوينها ..
وقفت ..
عيون : لاااا .. الكلام معاكم ضايع ..
سحبتني مريوم من يدي .. 
مريم : هيي .. تعالي وين رايحة يا الخبلة ..
عيون : بـ اروح أيلس مع فارس .. زييين ..
احلام : اقول مريووم خليها اشتاقت لـ الحبيب .. 
عيون : اففففففف ..
رهف : خلوها زين ..
احلام : جب يا الله .. 
العنود : احلام .. صدقيني اروح اقول لـ بشار عن سواياج .. 
يلست احلام ع الكرسي بـ أدب .. و تكتفت..
احلام : خلاص .. ما بـ اسوي شي .. 
ضحكنا عليها ..
طالعت جدام كان فارس يالس بـ روحه .. ما ادري ليش ياني احساس ان اباا اتكلم معاه شوي .. بس ما ابااا .. افففف .. الحين شنو .. اوقف حيرانة .. مشيت بـ خطوات ثقيلة .. و يلست يم فارس .. طالعني و بعدين فر راسه لـ الجهة الثانية يطالع من الدريشة .. 
انا ما كنت ابا اتكلم معاه وايد .. بس زيين دامه هو الي ما يباا انا بعد ما اباا .. 
تذكرت الرسايل فتحت شنطتي .. و طلعت تلفوني .. وديت لـ الرسايل .. 
فتحت اخر رسالة .. 
" هااا .. وينج ما تردين لو فارس مانعنج " 
عقدت حواجبي .. منو الي مطرش لي هذا و انا حتى الرقم ما اعرفه .. 
فتحت أول رسالة .. كانت من نفس الرقم .. 
" سمعيني عيون .. انتي لي و انا لج .. و انا بـ انهي علاقتج في فارس لو كان اخر شي اسويه في حياتي .. حتى لو أقتله هذا مب بعييد " 
شهقت من قريت الرسالة .. طالعني فارس متعجب .. ارتبكت و خليت التلفون ورى ضهري .. 
فارس : شنو صاير ..
عيون : هااه 
فارس : شفيج .. 
عيون : و .. و .. و .. و لا شـ شـي 
رد طالع الدريشة .. تنهدت بـ خوف .. الحمدلله ما شاف الرسايل .. جان حفر قبري هناا .. بس يا ربي منو هذا انا اول مرة اشوف هـ الرقم .. 
رديت طالعت الرسالة الثانية .. 
" وين لا يكون القطو اكل لسانج " 

" سمعيني زين .. اذا ما بـ تردين هذا بـ كيفج .. و انا واحد بـ انفذ تهديدي .. " 

" وينج " 
" ما بـ تردين "
" صار لي 5 ايام ارسل لج و ما فكرت اتصل لج .. لكن صدقيني بـ اتصل اذا ما رديتي علي " 

هـ المرة يودت قلبي و شهقت .. 
طالعني فارس مرة ثانية .. لكن هذه المرة ما طنشني .. 
فارس : ييبي التلفون .. 
دفنته في يدي ..
عيون : لـ لـ لـ لـيش .. 
صرخ علي : قلت لج ييبي ..
عطيته اياه و يدي ترتجف .. سحبه من عندي .. اخذ يطالع الرسايل و وجهه شاب نار .. وقفت اباا اروح بس هو مسكني من يدي و سحبني .. قربني منه .. تجمعت الدموع في عيني .. 
قلت بـ صوت مايل لـ البجي : ما ادري هذا منو .. 
فارس : لا تخافين .. انا اعرفه و بـ اصفي حسابي معاه .. 
طالعت عيونه .. توقعته بـ يهزبني بس كانت كلماته تفيض بـ الحنان .. سحبت ايدي من عنده بس ما رحت يلست مكاني .. شفته يعفس في تلفوني بس طنشته .. طالعت الجهة الثانية .. يمكن مر علينا 30 دقيقة في الباص .. 
همس لي : عيون
طالعته بدون ما أتكلم : ....
فارس : بـ تروحين مع منو في المجمع ..
طالعت الجهة الثانية : مع مريم ..
يود ويهي و فراه .. 
فارس : اذا اكلمج طالعيني .. 
مسكت ايده و فريته ..
عيون : نعم بغيت شي ..
فارس : كلميني عدل لو ....
قاطعته : بـ تطقني صح .. 
فارس : افول نزلي احسن .. 
وقفت و نزلت من الباص .. نزلت بعدي مريم و بعدها هيفاء و بعدها نزل بشار و نزل أحلام من يدها .. أونها تعبانة .. بس و الله دلع حرييم .. 
نزل فارس فـ لفيت نضري لـ الجهة الثانية .. 
... : بـ اروح هاا .. بااي .. 
عيون : اففف .. مريموو وين بـ تروحين .. اباا أي معاج ..
فتحت عينها : شنوو !!! .. و فارس مع منو .. ؟
عيون : طقاق يطقه .. مع الي يبي يروح خله يروح ..
بـ ابتسامة سخرية : قولي زعلانة منه ..
.... : لا مب زعلانة ..
طالعت مصدر الصوت .. كان فارس .. شنو و منو هو علشان يدخل نفسه .. القهر انه سحبني من يدي و همس لي في اذوني .. 
فارس : بـ تيين غصبا عنج .. 
ما ادري شنو اقول لكم .. كانت نبرته نبرة تهديد .. لويجبرني .. لو شنو ما اعرف شلون اوصفها لكم .. 
رديت بـ نفس نبرته : زيين 

مريم : هاا .. شنو قلتين .. 
فارس : بـ تيي ..
طالعته معــصبة.. 

ابتسمت لنا مريم و راحت مع هيفاء .. طالعته من تلاقت انضاري بـ انضاره .. فريت ويهي بـ غرور .. 
فارس : زين .. تعالي 
مشى فـ مشيت وراه .. يسويها يخلينا هنا بـ روحي .. 
دخلت داخل .. فجيت عيني .. ما توقعت ان الريف فيها مجمع و بـ هالحلاة .. 
كان يمشي و كأنه يدور ع شي .. شوي و وقف .. انا بـ دوري وقفت .. 
فارس : تبين شي تاكلينه 
عيون : .....
فارس : أكلمج ..
عيون : ما اباا
فارس : عيون .. خلي حركات اليهال حقتج بـ صوب .. و سمعي الكلام
عيون : ليش انا ياهل يتكلمني بـ هذه الطريقة ..
فارس : أففففف
عيون : لا تتأفف قدامي .. و ثانيا انت الي قلت تبيني ايي معاك
فارس : و بعدين .. انتي صار لج يوم كامل ما أكلتي شي 
عيون : و انت بـ شنو يخصك .. انا اكلت لو ما اكلت انا حرة .. هذه حياتي و كيفي فيها ..
حسيته عصب من كلامي .. بس هين .. طالعته بـ نضرات احتقار .. اليوم ان ما طلعته من طوره ما أطلع عيون .. 
زخني من كتفي و همس لي في أذوني .. 
فارس : لا تطالعيني بـ هذه النضرات 
ابتسمت بـ سخرية : و ليش بـ الله 
ما رد علي بس سحبني من يدي .. و خلاني أيلس ع وحدة من الطاولات غصبا عني .. 
فارس : سمعي الكلام دام النفس راضية عليج ..
عيون : .....
فارس : شنو تبين آخذ لج
عيون : ما أبا شي

ما تكلم بس مشى عني .. راح لـ مكان الطلب و طلب ما ادري شنو .. رد يا و يلس قبالي .. 
بقينا مدة السكوت سيد الموقف .. بعدين يا لنا موضف الكوفي .. عطانا 2 كابتشينو ..
ما شربته .. احس ما لي نفس لـ أكل .. شرب فارس شوي منه .. وبعدين خلاه مكانه .. 
مليت السكوت هذا .. أبا اصرخ و أقول 
" مــــــلـــــــــيـــــــت هــــذه الــــحــــيــــاة " 
مليت و زهقت خلاص أبا اتكلم .. أطالعه انتظره يقول شي .. أي شي .. المهم ما نضل بـ هذا السكون .. و الله ملييت ..
عيون : فارس
طالعني بـ نضرات جامدة .. بعدها رد نضره لـ الكوب الي قباله و اخذ يحركه يمين و يسار و يسار و يمين .. 
قهرني انا ازقره علشان يسكت ..
عيون : منو الي كان يطرش لي ذيك الرسايل .. 
تغيرت ملامح ويهه .. ما ادري شنو كانت .. معصب .. لو شنو .. ؟ 
فارس : ما لج خص .. خليج في نفسج احسن .. 
عيون : .....
رد السكون مكانه .. افففففف .. يا ربي ساعدني ع ما بلاني .. انا شنو اسوي بـ هذه الحالة .. اضل ساكتة .. و اتحمل اهاتي .. لو اطالعه .. في احد يخبرني شنو اسوي معاه .. حرام عليه .. طفشني .. و عذبني



عيون : زين تكلم ..
فارس : مب انتي ما تبين تتكلمين في شي ..
عيون : مليت السكوت 
فارس : و انا شنو اسوي لج ..
ما تقولون لي شنو اسوي فيه .. اذبحه .. لو اجتله جدام الناس .. طفشني .. مب قادرة استحمل اكثر .. 
صرخت عليه : و لا شي زيين ..
رد علي بـ احتقار : شبلاج انتي !!!!
طاحت دمعة من عيوني .. مسحتها بت عصبية .. و طالعت الجهة الثانية .. 
هذا ما عنده ضميير .. انسان بدون احساس .. اكرهه .. و اكره حياتي معااه .. 
همس لي : تبين شي ..
عيون : ..... ( ماشي رد ) 
حوط ويهي بـ يده .. 
فارس : تكلمي الحين .. 
ما ادري ليش دمعت عيني .. 
عيون : منو الي طرش لي الرسايل ..
شال يده .. 
فارس : ما عندج موضوع غيره ..
رديت عليه بـ اصرار : لا 
فارس : كل شي بـ وقته حلو .. بـ تعرفين عن قريب .. بس انتي طنشي رسايله و اتصالاته ..
عيون : ليش عاد ؟
صرخ علي : اقول لج بس طنشيه .. 
رديت عليه بـ ببراءة : زين لا تصرخ .. 
وقف ..
فارس : يلا ..
طاوعته .. بس علشان اتجنب الهواش معاه .. 
مشى جدام و انا مشيت وراه .. ما ادري شنو بـ نسوي في كل هذا الوقت .. طالعت ساعتي .. كانت 11:30
يعني أذن ..
ناديته : فارس ..
وقف بس كان ماعطني ضهره ..
عيون : أذن 
فارس : أدري .. الحين حنا رايحين غرف المسيد ..
عيون : .....

مشينا شوي .. أشر لي ع غرفة يمها حمام و قال ان هذه غرفة الصلاة .. و اذا كملت انطره عند الكوفي الي كان هناك .. 
وافقت .. و رحت الحمام .. توضأت .. و رديت الغرفة الي اشر عليها فارس .. دخلت كان هناك .. بنت شكلها بـ عمري .. تحيرت شلون أصلي جذي .. انا ما علي عباية .. و لابسة بانطلون ما يجوز .. 
لاحضتني البنت متحيرة و تقربت مني ..
... : تبين شي تصلين فيه 
عيون : أي
فصخت عباتها .. كانت عباية كتف .. زين .. انا متعودة عليها .. لبستها و صليت .. كانت البنت يالسة و تطالعني .. 
كملت و فصخت العباة .. عطيتها اياها .. 
عيون : مشكورة ..
.. : العفو ما شويت شي .. و الأجر عند الله ..
و ابتسمت لي .. انا بـ نفسي رديت لها الابتسامة ..
... : ياية مع أهلج ..
عيون : أي .. و انتي ؟
... : انا ياية مع ريلي .. شهر العسل ..
عيون : مبروك 
... : الله يبارك فيج .. 
عيون : الا ما قلتي لي عن أسمج ؟
... : هند 
عيون : و النعم 
هند : الله ينعم في حالج .. و انتي شنو اسمج ؟
عيون : يعني لازم ..
هند : ليش شنو فيه اسمج ..
عيون : ولا شي .. عيون ..
هند : انتي من وين 
عيون : من البحرين 
هند : و انا من الكويت .. حلو الريف صح ؟
ابتسمت لها : أي وايد .. انا تأخريت ع ريلي ..
هند : انتي متزوجة ..
عيون : أي
هند : و ليش متزوجة و انتي صغيرة ..
عيون : ههههههه عمري 20 
فتحت عينها : شنو ؟
عيون : 20
هند : من صجج ..
عيون : أي
هند : العمر كله ان شاء الله ..

و اكتفينا لـ هذا الحد .. لانها راحت لـ زوجها .. و انا رحت لقيت فارس واقف و شكله معصب .. رحت فيها الحين ..
فارس : جان ما ييتي ..
عيون : ....
فارس : افففف .. و انا منو قال لي اخذ ياهل معاي ..
عيون : ياهل الا أنت .. و بعدين محد طقك ع يدك و قال تعال خذني معاك .. 
فارس : أقول تعالي اشتري لج لـ ملجة مريم و عرس العنود .. احسن لنا ..
عيون : ......

مشيت وراه .. دخلت واحد من المحلات .. كان اليشمك .. ما عيبني شي .. كان اللون الغالب عليهم الوردي .. و انا مليت من الوردي .. فـ حبيت اخذ لي لون ثاني .. 
دخلت المحل الثاني والثالث و بعد ما عيبني شي .. 
صرخ علي : الى متى بعد ..
عيون : أفففف.. تقدر تروح تيلس هناك و انا الي باخذ لي ع كيفي ..
فارس : صدقيني اذا يات الساعة 4 و انتي ما اخذتي شي .. بـ نمشي .. و أخذي لج من البحرين ..
عيون : يكون أحسن بعد .. 
و مشيت عنه .. دخلت محل الصراحة الفساتين يهبلون .. طالعتهم بـ حيرة .. فكرت آخذ لـ خطوبة مريم شي بسيط .. كان فارس واقف برع .. 
اخترت لي فستان لونه أزرق فاتح .. كان وايد طويل ( هذا موديله ) و بدون أكمام .. اخذت لي من نفس المحل شيلة لونها أبيض .. تطلع حلوة معاه .. 
طالعت فساتين السهرات بـ حيرة أكبر ..
عيبني واحد لونه أسود .. طالعته .. موديله قصير لـ الركبة .. و من ورى وايد طويل .. احسه عاري شوي .. بس فيه من فوق خيط ينربط في الرقبة .. وايد عيبني موديله .. ما أتوقع فارس .. بـ يرضى ألبس جذي .. بس عناد له .. باخذه .. 
اخترت اللون أحمر .. 
و أخذت معاه شيلة سودة .. و فيها ورود لونهم أحمر .. 
دفعت و طلعت .. 
فارس : كملتي !!!
عيون : لا
فارس : لـ متى
عيون : باقي الاكسسوارات .. و الصندل 
فارس : افففف يلا
اخذت لي مع الفستان الازرق شريطة اربطها في راسي لونها أبيض .. و نعال لونه ابيض و فيه فصوص زرقان .. 
اما لـ الفستان الاحمر .. الصراحة احترت .. في الاخير اخذت لي صندل فيه خيط يصير ع ريلي من فوق .. طالع حلو .. و اخذت ورود حمران .. افكر اصبغ خصلات من شعري أشقر .. و بعدين المهم بـ ذلين الورود .. و اسويهم حلزونات طايحين ع شعري .. 
خلصت ع الساعة 2 .. 
احس بطني يألمني .. يــــوعــــانـــــة !!!!
دخلنا مطعم فخم ديكوره قديم و ريفي .. يلسنا ع طاولة تطل ع المطار .. طلبنا لنا .. و يلسنا .. اكلت بـ هدوء و فارس نفس الشي .. السكوت هذه المرة ارحم من يصرخ علي .. اكلت و انا ساكتة و ما اعترضت ع شي .. و هو نفس الشي ما تكلم .. 
فارس : خلاص كملتي كل شي ..
اكتفيت بـ تحريك راسي بـ الايجاب .. 
فارس : الحين شنو نسوي .. باقي ساعتين .. 
حركت له كتفي أوني ما ادري .. 
فارس : تكلمي .. انا يالس مع صنم ..
عيون : مثل ما كنت تسوي لي .. انا اسوي لك 
فارس : عناد يعني ..
ابتسمت بـ سخرية : الي بـ تسميه .. 
و أكلت من المعكرونة .. حسيت بـ لوعة .. اخذت كلينكس و خليته ع بوزي ..
فارس : شبلاج ؟؟
عيون : ما ادري ..
فارس : اذا ردينا البحرين بـ وديج المستشفى غصبا عنج ..
عيون : ما أبااا ..

بس ما استحملت و وقفت ركضت لـ الحمامات .. طلعت كان فارس في ويهي .. مسكني من يدي و ضغط عليها .. 
فارس : قولي لي شنو فيج ؟؟
عيون : قلت لك ماكو شي .. 
فارس : لا في شي ..
عيون : .....

سحبني لـ الطاولة .. و يلست .. يلس قبالي .. 
فارس : تدرين شنو تقول رهف و أحلام ..
عيون : عن شنو ؟
فارس : عن الي فيج .. 
عيون : شنو ؟؟
حوط ويهي بـ يدينه .. 
فارس : أنج حامل ..
عيون : .... >> ( فتحت عيني ) 
فارس : من جذي لازم تروحين المستشفى 
ابتسمت بـ سخرية : مستحيل اكون حامل .. 
فارس : ليش هو كيفج ..
عيون : لا كيفك انت .. 
فارس : لو يطلع انج صج حامل .. شنو بـ تسوين !!
بـ حركة لا ارادية مسكت يدينه الي كانت محوطة ويهي ..
عيون : أنتحر ..
فارس : علشان بس انج حامل ..
عيون : اقدر بعد ارمي نفسي من فوق الدرج لـ تحت 
فارس : اذا انا معاج ما تقدرين ..
عيون : لا اقدر ..
فارس : ما تقدرين
عيون : لا ما اقدر ..
فارس : يـــاهــــل
قرصت في يده .. فـ شال ايده عني بـسرعة .. و أخذ يهف عليها .. ضحكت عليه .. 
فارس : انا من ارد بـ اقص اضافرج .. 
عيون : انا اتعب في تربيتهم و انت تيي آخر زمن و تقصهم ..
فارس : أي بـ اقصهم .. أحححححح .. حشى مب اضافر ..
عيون : ههههههههههه
فارس : تضحكين جليلة الحيا
وقفت ..
عيون : يلا ..
فارس : يلا ..

دفعنا الحساب .. و مشينا .. 
فارس : وين تبين تروحين ..
عيون : ما بـ تاخذ لك ثياب ..
فارس : باخذ من البحرين ..
عيون : ....
فارس : تبين نروح صالة البولينغ ..
عيون : في هناا ..
فارس : ما ادري .. بس اتذكر راشد كان يقول انه اذا أيي يلعب فيها ..
عيون : صج .. عيل اباا اروح ..
فارس : تعالي نروح .. 

مشيت وراه .. ما ادري كم مرة لفينا ع المجمع لما لقيناها .. بس كانت كبيرة .. انا يلست ع الكراسي .. اطالعه شلون يلعب .. ما يخلي و لا وحدة تبقى .. 
فارس : تبين تجربين .. 
عيون : ما اعرف ..
فارس : تعالي ..
وقفت و رحت يمه .. فارس : شوفي مسكي الكرة من ذلين الثقوب و رفعيها .. بعدين رديها ع ورى و ارميها .. 
عيون : زين ..
سويت نفس الي قاله .. بس ما قدرت ارفعها .. و هو يضحك علي ..
عيون : ما اقدر احملها ..
فارس : حاولي .. 
كنت ارفعها بـ مسافة سانتيمتر او 2 .. و بعدين تطيح .. ثقيييلة .. 
ما ادري شلون و في أي لحظة فارس مسك يدي و رفع معاي الكرة .. بقيت اطالعه .. لما تلاقت انضاري بـ انضاره .. 
أحد فيكم جرب يوقف شريط فيديو .. 
يوقف شريط الذكريات في نضري بـ هذه اللحظة .. و كأن شريط الدنيا توقف كله داخل عين فارس .. 
ابتسم لي و رجعنا الكرة ع ورى مع بعض و رميناها .. صج انها ما كانت زينة .. بس هذا انجاز بـ النسبة لي .. 
مر الوقت و انا الي ارميها بس ادزها ما احملها .. 
لما احملها شوي تطيح ع ريلي .. 
قضيت وقت حلو هناك .. و هذه اول مرة اندمج بـ هذه الطريقة مع فارس .. مر الوقت بسرعة .. حتى ان حنا ما حسينا فيهـ .. 
طالع فارس تلفونه و فتح عينه .. 
فارس : الساعة 4 
عيون : شــنـــو !!!!!!
مسكني من يدي و سحبني .. 
و انا انافخ : بس الله يخليك .. ما اقدر اركض ..
وقف ..
فارس : بسرعة ..
يودت ركبتي و نزلت راسي .. و أخذت أنافخ .. 
فارس : عيون .. يلا .. اذا تبين الطائرة تطير أبقي بـ روحج ..
عيون : ماني بـ قادرة .. 
بقيت شوي واقفة بعدها أخذت نفس طويييل .. 
فارس : نمشي ..
عيون : أي
مشى بعدها مشيت وراه .. احس اليوم كل شي تغير .. بس ( ابتسمت بـ سخرية ) ما اضن بـ نبقى ع طول جذي .. لحضات مثل كل مرة و تروح .. 
فارس : شبلاج ..
عيون : و لا شي .. 

وصلنا الباص .. و كان بشار يساعد أحلام تركب .. هههه .. حامل و الحمل متعبنها .. الحين هي في الشهر السابع .. الله يساعدها بس .. 
ركبت و رديت مكاني .. و فارس نفس الشي .. 
كانت مريم تتكلم مع العنود .. فتحت الستارة و اخذت اطالع الطريق .. دقايق و بـ نوصل المطار ز. لان ماشي مسافة وايد .. ساعة بـ الكثير و حنا موصلين .. 
قطع حبل أفكاري صوت التلفون .. فتحت شنطتي و طلعته .. كانت رسالة من نفس الرقم .. 
فتحتها .. و ضليت مدة اترجم الكلام الي مكتوب .. حسيت بـ صدمة تسري بـ روحي .. هذا منــــو !!!!!!!
كان مكتوب فيها .. 
يتبع ............



الجزء الخامس عشر


::: مــن هـو بقـالي كـان عـني تخلـيت وانـت الوحيد اللـي بعمري بقالي الحب ماهو بـس خذني وانا جيـت الحـي وقـفه بين غالي وغالي احلم بشوفك شوفة الحـي للمـيت اللـي عن ايامه خذته الليالي :::


فتحتها .. و ضليت مدة اترجم الكلام الي مكتوب .. حسيت بـ صدمة تسري بـ روحي .. هذا منــــو !!!!!!!
كان مكتوب فيها .. 

" نطرت .. و دقيت عليج كذا مرة .. بس ما اقدر استحمل .. اسمعيني تهديدي بـ انفذه و هذا وعد مني انا .. فارس .. عفواً ريلج .. بـ اذبحه بطيء و هذا انذار لج " 

رغم الكرهـ الي بـ داخلي اتجاه فارس .. الا ان انا تعودت عليه .. تعودت كل يوم اصبح بـ هواش معاه و انام متهاوشة و زعلانة .. هو في يوم ما أكون زعلانة .. كل يوم دمت اعييش مع فارس .. أتعود ..
تنهدت بـ يأس ع مصيري .. 
... : شبلاج تتنهدين !!
عيون : ملل .. مريوم متى بـ نوصل 
مريم : وصلنا !!
عيون : صج 
مريم : أي عيل اجذب عليج .. يالله تعالي ننزل ..

مسكتها من يدها و نزلنا .. لما شفت المطار .. راودني الحنين لـ البحرين .. أول مرة احس بـ الحنية لها .. يمكن لان هذه المرة سفرتي غيير .. و مع ناس عمري ما اتخيلت ان انا بـ اسافر معاهم .. 
دخلنا المطار و كملنا الاجراءات .. دخلت الطائرة و كان تقسيمنا مثل قبل الرياييل جدام و الحريم ( يعني حنا ) ورى ..
مر الوقت و انا اتكلم مع مريم و شوي مع العنود و بعدها اخذت غفران الاعبها .. 
حسيت الوقت مشى سريع .. عكس قبل .. الي كنت احسب فيه الدقايق لما نوصل ..
نزلنا من الطائرة .. بس تأخرنا شوي في الاجرائات .. كانت الساعة 6 المغرب .. الكل متلوم ع الصلاة .. 
كملنا و ركبنا في سيارات أجرة .. و كل واحد لـ بيته ..
وصلت البيت .. 
كل شي حبيتـــه في بيته نسانــي الهدوء .. الليــل .. الصمت .. الألوان حتى لون الـورد و الفرحه .. و مكـاني داهمتني الغـربه ليتني ماجيـت ليتني .. رديـت حزني .. غرّب ضحكتـي لساني ضيّع كلمتـي حسيت بـ الياس .. و مشـيت كنت بشكـوك و شفت الحقيـقة في عيونه .. تعتـرف بـ كل شي .. كان يطالعني و كأنه فاهم مشاعري ..
آآآآآه منك يا فارس .. 
دخلت البيت .. طالعته و كأني أول مرة أشوفه .... ضيعت في البداية الغرفة بعدها لقيتها ..
فصخت شيلتي و رميتها .. توضأت و فرشت سجادتي ابا أصلي .. 
دخل فارس .. خلى الشنط .. بعدها فصخ جاكيته و طلع من الغرفة .. يمكن بـ يروح المسيد .. اعوذ بالله من الشيطان الرجيم .. انا خلني اصلي بـ الاول .. 
صليت و قريت سورة الرحمن و ياسين .. 
فصخت حجاب الصلاة و رديت السجادة و القرآن مكانهم .. 
طالعت ساعتي كانت 7:15 ..
و لـ الحين فارس ما ياا .. انا شبلاني أفكر فيه .. 
طلعت من الغرفة .. أحس بـ الم خفيف في بطني و عندي رغبة في الترجيع .. بس .. الي خايفة منه تطلع شكوك رهف و أحلام في مكانها .. ان انا حـــامــــل !!

لا مستحيل .. انا قلت بـ انتحر اذا صرت حامــل .. دخلت المطبخ .. بس ما اباا آكل .. 
يلست ع واحد من كراسي الصالة و تنهدت .. طالعت كل زاوية من زوايا الصالة بـ يأس .. 
بعدها أخذت الريموت .. و فريت التلفزيون فر .. ما لقيت شي زين .. الا مزاجي اليوم متعكر و مالي خلق لـ شي .. 
بندت التلفزيون و فريت الريموت بعييد .. رميت نفسي ع الكنبة الطويلة و حضنت المخدة الي كانت عليها .. احس نفسي ابا اصييح .. هذا فارس وين ذلف .. و خلاني بـ روحي ضايعة .. أبي أعيش بـ دنيتي دونه .. مثل الطيور الي بها الجو حره أبي اطوي سنين وامسح جروحٍ داخلي مستمره ولأني على الي راح باجية وندمانة كله مقدر لي بـ خيرهـ وشره .. بس هذه كلها أحلاااام .. ضاعت و ضاعت كل امنياتي و آمالي .. 

.....

دخلت البيت و دخلت الشنط .. كانت تصلي .. شكلها حلو و بريء .. ما يخلو من الخشوع .. طلعت من الغرفة .. بـ أروح المسيد .. 
ركبت سيارتي .. و فتحت باب الكراج و طلعت .. افكر اصفي حسابي مع ناصر .. النذل .. وصلت فيه الجرأة انه يهدد حرمتي .. 
أخذت تلفوني .. طلعت رقمه و اتصلت عليه .. فيني نار اباا اطفيها و ما بـ القى غيره الحين ..
بس كان مشغول .. اكيد يكلم وحدة من خايساته .. ( ابتسمت بـ سخرية ) .. شنو يقول .. " خل لي عيون .. لان انا حبيتها قبلك " ههههههه .. الي يسمعه يقول انا اموت ع التراب الي تمشي عليه .. انا لو على كيفي تركتها .. بس وصية المرحوم في رقبتي .. 
خليت التلفون ع السايلنت .. و دخلت المسيد صليت و رديت السيارة .. ناصر كان داق علي .. 
بسرعة دقيت عليه ..
ناصر : لا خلا من فارس ..
صرخت عليه : الله لا يخليك قول آمين 
ناصر : يا اخي ليش كل هـ الكره .. ماكل حلالك انا
فارس : قول مطفشني في كل وقت
رد علي بـ ببروده المعتاد : انا !!!
فارس : لا الطوفة 
ناصر : قلت لك .. تبيني اخليك في حالك اترك لي عيون 
فارس : ليش هي لعبة اتركها لك 
ناصر : ما لي خص
فارس : عيون ما بـ خليها لو ع قص رقبتي 
ناصر : ههههههههه
فارس : انا قلت شي يضحك !!
ناصر : ....
فارس : أبعد عن حرمتي و هذا آخر كلام بيننا ..

و صكيته بـ ويهه .. يا ربي انا شنو أسوي الحين .. ناصر كان أعز اصدقائي و الدنيا قلبتنا .. عسى الدنيا الفنى .. و لا أعيشها .. 
بـ أروح الشركة اكيد الشغل الحين متراكم .. وقفت في البارك الخاص لي .. في البداية ما رضيت ان عيون تسجل الشركة بـ أسمي .. بس هي اصرت .. رغم انها تكرهني الا ان عينها تقول انها تثق فيني .. او جدام اهلها .. تبي تبين لهم ان زواجنا عادي و ماكو شي فيه .. 
نزلت من السيارة و قفلتها .. خليت المفتاح في جيسي .. دخلت الشركة .. سلموا الموضفين علي .. حتى ان انا مب متعود ع كلمة طال عمرك .. حضرة المدير .. كنت معاهم عاادي .. و كأني واحد من موضفين الشركة .. 
دخلت غرفة مكتبي .. لقيت السكرتيرة .. 
السكرتيرة : اهلا استاز فارس ..الحمدلله ع السلامة .. نورت الشركة 
ابتسمت لها : منورة بـ أهلها .. سميرة شلون الشغل الحين .. ؟
سميرة : الحمدلله .. بس شي أوراق تحتاج توأيعك ..
فارس : زين ييبهم لي ..

و دخلت المكتب .. ماكو شي تغير فيه .. يلست ع الكرسي .. و طالعت الورقة الي كانت هناك .. صفقة بسيطة نسيت ما وقعتها .. قريت شروطها .. بعدها رفضتها .. احسها بـ تسبب خسارة في الشركة .. انفتح الباب و انصك .. 
سميرة : استاز فارس .. 
طالعتها و عطتني الاوراق .. 
فارس : واايد 
سميرة : تراكم الشغل و ما عاد في حد يوأع فيهن ..
فارس : عسب اصحاب الصفقات ما عصبوا ..
ابتسمت لي : لا .. انا فهمتهن الوضع و ما فيهوش أي مانع لـ الشركة .. 
فارس : الحمدلله .. 

طلعت .. دقايق و ردت ..
سميرة : استاز فارس .. ريال يبيك برع ..
فارس : قولي له يدخل ..
سميرة : حاضر استاز .. 

دخل الريال رفعت راسي عن كومة الاوراق الي جدامي .. و وقفت .. طالعته متعجب .. ابتسم لي ابتسامة سخرية و خلى يده في جيبه .. تقربت منه و صرخت عليه ..
فارس : انت شنو تسوي هناا 
... : ياي اصفي حسابي معاك ..
فارس : ناصر .. اذا عندك كلام .. قوله و خلصني ..
صرخ علي : اباا عيون 
فارس : و انا قلت لك لا .. ليش هي لعبة تعطيني اياها و اعطيك اياها ..
ناصر : نسيت لما كنت ادرس معاك في ماليزيا .. نسيت لو اذكرك .. شلون كنت اتكلم لك عنها و ان انا احبها و اذا رديت اتزوجها .. و انت شلون اخذتها مني و .....
قاطعته : لا انا ما اخذتها .. انا نفسي ما كنت ادري ان هذه هي ..
دمعت عيونه : لا كنت تدري .. بس كنت تحقد علي .. تبي تعذبني ..
خليت يدي ع كتفه : لا انا ما كنت ابا اخرب عليك .. بس نسيت انك اعز اصدقائي ..
ابتسم بـ سخرية : كنت 
فارس : غصبا عني اخذتها .. فاهم 
ناصر : هههههههههههههه .. جذب على غيري .. ليش انت بنت يغصبونك .. و هي بـ شنو تقرب لك علشان يغصبونك عليها ..
فارس : تبي تعرف شنو الي خلاني آخذها تعال اقولك ما تبي .. الباب يوسع يمل ..
ناصر : لا ما ابااا .. ما اباك تجذب علي اكثر .. روح دور لك ع غيرها ..
دزني ع الجدار .. 
ناصر : اضنك قريت كل الرسايل الي دزيتهن لـ عيون .. ( ابتسم بـ استهزاء ) قصدي زوجتك .. بـ تموت .. بس ع بطيء ..

و طلع عني .. وقفت و ضربت الجدار بـ كف ايدي .. خليت راسي ع الجدار .. انا عمري ما توقعت اصير في مثل هذه المواقف .. شلون هذا ما يفهم .. خلاص البنت صارت في ذمتي .. شلون يبيها ..






نشيت ع أذان الفير .. توضأت و صليت .. طالعت فارس شلون نايم .. قلت أوعيه لـ الصلاة .. امس ما يا الا متأخر .. 
وقفت و رحت يمه ..
همست : فارس
فارس : ......
مسكت كتفه و هزيته بـ هدوء ..
عيون : فارس 
فتح عيونه و انا شلت يدي .. 
رديت لـ السجادة اخذت القرآن و فتحته ع سورة البقرة .. و أخذت أقرأ ..
اما هو فـ نش من النوم .. و راح لـ الحمام .. اخذ شاور و طلع .. انا شلت القرآن و فصخت حجاب الصلاة و شليتهم .. طلعت لي ثياب ابا اخذ شاور .. احس نفسي مخنوقـة .. شفته يطالعني بس انا ما عطيته أي اهتمام .. دخلت الحمام .. اخذت شاور و بعدها لفيت شعري بـ الفوطة .. طلعت شفته يمشط شعره .. رحت لـ التسريحة و فتحت شعري .. اخذت امشطه و انا اراقب فارس من المنضرة .. 
كملت و رفعته ..
طلعت من الغرفة و دخلت المطبخ فتحت الثلاجة .. امممممممم .. يوعانة ابا آكل شي .. اخذت لي لبنة و لفيتها في خبز .. اكلت منها شوي .. بعدها انسدت نفسي عن الاكل لما سمعت صوت سيارة فارس .. اتذكرت ليلة امس .. الحين بـ يخليني بروحي بعد .. 
فزعني لما دخل المطبخ .. سويت نفسي أوني مب مهتمة رميت الخبز في الخمامـ .. و غسلت الصحن و السجين .. طلعت من المطبخ و دخلت الغرفة .. فتحت تلفوني .. مريم كانت داقة علي !!
دقـيـت عـلـيـهـا ..
مريم : هلا بـ الطش و الرش 
عيون : يا هلا و الله بـ حبي 
" هنا دخل فارس و بقى مدة يطالعني " 
مريم : ما تدرين شنو صار ..
عيون : شـنـو !!
مريم : تعالي الشقة و بـ اقول لج ..
عيون : متفيجة انا !! .. و بعدين يا خسارة ما عندي سيارة .. جان ....
قاطعتني : لا تتعذرين .. امممممم .. تدرين بـ اروح الجامعة .. و اذا رديت بـ ايي لج و مرة وحدة اسلم ع فارس ..
خفضت صوتي : اصلا هو متى ايي .. يخليني بروحي ..
" اضنه سمع .. بس طنشته " 
مريم : تصدقين الجامعة بدونج ما تسوى ..
عيون : اكيد الجامعة بدوني ما تسوى ..
" فارس اضنه استين .. طلع و صك الباب بـ قوة وراه " 
مريم : متفائلة ..
عيون : مريوم .. ادق لج بعدين .. باي

ما سمعت ردها و صكيته .. خليت التلفون ع التسريحة و طلعت ورى فارس .. كان توه يمشي سيارته .. الحين خايفة يضن شي ثاني و يجتلني .. يا ربـــي الحين شنو اسوي .. ؟!
دخلت البيت ..

.......

" ما يذلني شوق مخلوق للطين عايد دام رضى بعدي صار بعده يوم عيدي "

داريتج يا عيون بما فيه الكفاية .. و لها عين تكلمه جدامي .. ضربت السكان .. بس ما اكون فارس ان ما ربيتج .. مشيت السيارة بسرعة .. صج ان انا اكرهها .. بس عزة نفسي ما تسمح لي اشوفها تتكلم مع ريال جدامي لا و تقول لها " هلا و الله بـ حبي " .. 
وصلت الشركة و نزلت صكيت الباب بـ عصبية .. دخلت مكتبي .. حتى سميرة ( السكرتيرة ) استغربت .. كل مرة ادخل مبتسم و اصبح ع كل الموضفين الا اليوم .. ما إلي نفس .. 
رميت نفسي ع الكرسي .. و ضميت ويهي بـ يدي .. 
سميرة : خير استاز فارس .. شكلك تعبان 
فارس : لا مافي شي .. انتي روحي لـ شغلج ..
طالعتني و بعدها مشت بدون أي كلمة .. 
يا عــيـــون .. فقدت اغلى صديق لي علشانج و الحين تكلمين ما ادري منو و جدامي بعد .. افففففففف ..

......

ضليت يالسة في الصالة و انا احرك ريلي ورى و جدام .. بـ اموت من الخوف .. و الله طريقتي خـــطــأ و مليون خطأ .. الحين شنو بـ يسوي فيني .. اذا ما جتلني زين .. 
وقفت و اخذت اروح و ايي و ادخل المطبخ و بعدها اروح الغرفة الزجاجية .. لما اذن الضهر .. صليت .. و قريت قرآن .. سمعت صوت باب الكراج .. شلت السجادة بسرعة و قلبي يضرب بـ قوة ..
اخذت نفس طويل .. و طلعت من الغرفة .. دخل فارس و تم مدة يطالعني .. نزلت راسي و طاحوا خصلات شعري ع ويهي باعدتهم و بعدها طالعت فارس .. 
تقرب مني و زخني من شعري .......





الجزء السادس عشر

تبــيني اضحك وانا بداخلي هموم .. تبيني ابكي وشوف الناس فرحانه عيت البسمه على شفاتي تدوم .. تــرتجي طيف له الــروح ولــهانه .. "


نزلت راسي و طاحوا خصلات شعري ع ويهي باعدتهم و بعدها طالعت فارس ..
تقرب مني و زخني من شعري ..
أخذت اطقه ع يده و اصيح : هــدني هــدني ..
زادت قبضته ع شعري .. حتى ان انا حسيت ان شعري بـ ينجلع من مكانه .. 
صرخ علي : منو الجلب الي كنتين تكلمينه 
صحت : ......
انعقد لساني عن الكلام .. مب رايمة انطق بـ كلمة .. شو هو صدق كل شي .. انا كنت ارمس مريم .. مريم .. مريم .. بس حتى لو قلت له ما بـ يصدق .. عيل انا الي قلته هين .. لا لا هب هـيــن .. كفاية عيون كــفـــايـــة لا تلومين نفسج .. ما بـ ينفع لومج ما بـ ينفع .. 
فارس : ما تتكلمين ..
رديت عليه و انا اشهق من البجي : ما كنت اكلم احد .. 
فارس : اقول لج تكلمي .. 
عيون : ....
رماني ع الباب و نزل لـ المستوى الي انا فيه .. مسكني من ذراعي .. غمضت عيوني من الخوف .. 
صرخ علي : وين تلفونج ..
عيون : .......
فارس : وين تــلــفــونج ..
تكلمت بـ صعوبة : ع التسـريحة 
تركني بس يا ليته ما تركني رقعني بـ الباب .. و رفسني في بطني .. حسيت روحي طلعت مني .. الم في ضهري و بطني ما اروم اوصفه لكم ..
طلع من الغرفة و كان في يده تلفوني .. شوو بـ يسوي فيه ؟؟؟ 
طلع من البيت بعد .. هذا مينون ..
آآآآآه .. بــطــنـــي .. صحت بـ حرقة مصير .. حرام عليه .. هذا بدون احساس .. ذبحني .. جتلني .. عساك..... 
و خلاص انقطعت انفاسي عن الكلام .. 

........

" فــارس "

قليل بـ حقج هذاا !! 
ما اكون فارس ان ما ربيتج .. 
[Children are wearing new clothes 
Bright colours fill the streets
Their faces full of laughter
Their pockets full of sweets
Let us rejoice indeed
For this is the day of Eid ] 
" لـ الامانة : كلمات أغنية العيد لـ سامي يوسف "

فارس : هذه رنة تلفون عيون .. 
اخذته شفت الرقم كان " الغالي " 
فجيت عيني .. شوو !! الغالي بعد هاا .. اشوف الحين منو هـ النذل الي تكلمينه .. 
شلته بس ما تكلمت .. 
فارس : ........
... : السلام عليكم .. ( كان صوت رجولي .. )
صرخت عليه : مــن مــعــاي !!
... : فارس .. انا سامر .. شو ما عرفتني .. 
شلت التلفون من اذوني و طالعته .. " الغالي " هو سامر .. هذا اخوها .. لاول مرة في حياتي احس بـ الذنب .. ضلمتهاا .. جذي تسوي الغيرة .. ما اجذب اعترف و جدامكم .. مدري شو الشعور الي ياني لماا قريت الغالي .. غيرة لو شوو !! .. مدري .. لحد يسألني الحيين .. !! 
سامر : الووو .. الووو .. فارس وينك !!

ما إلي خلق لـ شي .. صكيت التلفون في ويهه و رميته ورى .. خليت راسي ع السكان .. ما بـ تصدقون اذا قلت لكم ان دموعي نزلت .. هيه نزلت .. طقيتها .. و هي ما لها ذنب في شي .. بس انا لـ حد الحين هب متأكد من الي كانت تكلمه .. 
ضليت مدة ع هـ الحال .. الوم نفسي و حالي ع الي سويته .. كنت معصب و خليت كل حرتي فيهاا .. و هي ما سوت شي .. ما سوت شي .. 
شلت راسي عن السكان بـ ثقل كبير .. مسكت راسي و عصيت عليه .. انا شوو اسوي الحين .. شو اسوي .. منو يقول لي .. ما تسمعون .. الحيرة بـ تقطعني .. منو يقول لي منو منو منو !! تكلموا قولوا لي أي شي .. حالي ما يدري بهاا غيير الله و انتوا تقرون سطوري و تشوفون حيرتي و كل هذااا و لا احد ينطق .. لا تيلسون تقرون و تتطمشون .. بـ تعذبوني .. قولوا لي الحين شلون اعتذر منهاا و اعوض لها عن الي سويته شــلـــون (شلون) هذه جلمة من أربع احرف بس معناها كبيير في جوفي كبيير و وايد بعد !! 
مشيت السيارة و انا مدري وين اروح .. شفت نفسي جريب من البحر .. بركنت السيارة و نزلت .. لفحتني نسمة هوى طيرت شعري ع ورى .. 
يلست ع اقرب حجرة هناك .. الملم كل شي .. احمل هــم الحين .. بس ما اعرف شلون اشيله و ارميه .. يا ليت الارض انشقت و بلعتني قبل ما اسوي الي سويته .. 
عــيـــون .. !!
و منو معذبني غيرج يا عيون .. " خليت يدي ع راسي و عصيت عليه " مليت الصمت و السكون الي مالي حياتناا .. لو ما صار الحادث .. جان الحين انا بخيير .. بس هذه هي وصيتك يا عمي .. انك تعيشني انا و بنت اخوك بـ هم و عذاب .. كل يوم نلوم نفسنا .. كل يـــوم !! ماشي تطور في حياتنا ماشي .. الدنيا .. آآآه منج يا دنيانا اااه منج .. 
ضليت اراقب البحر شلون تلتطم امواجه بـ بعضها بـ صوت مفجوع .. صوتها يدوي في اذوني و كأنه يعاتبني .. هذا البحر ايي افرغ فيه كل همي .. بس هذا الهم كبيير .. ما يستحمله البحر ما يستحمله الكون .. شلون انـــا استحمله !! .. ما تقولون لي شلون !! 
وقفت و تنهدت .. 
ركبت السيارة و مشيت .. مدري شلون وصلت البيت .. المهم اني وصلت .. 
نزلت دخلت الصالة .. وقفت جامد مكاني .. هذه عيون الي جدامي .. كانت مرمية في المكان الي رميتها فيه يطلع دم من بوزها و ما يتحرك شي في جسمها .. تقربت منها بـ خطوات ثقييلة .. جثيت ع ركبتي .. مسكتها من ذراعها و هزيتها ..
فارس : عــيـــون .. ردي علي عيون .. عـــيـــون .. الله يخليج ردي علي .. 
بس ماشي .. " لا حياة لـ من تنادي " 
وقفت و رحت المطبخ بسرعة .. شلت ماي و صبيته عليها .. بعد ماشي رد ..

" ماهــــو غـلـــط تـشـعـــر بـزلـتـك وتـعـــــــود صـــــدري وســـــيـعٍ للعـــــــذر والسـمــوحـه بـس الخـطـــا تـجـحـد وخـلـــــق الله شهــــود تـجـيـني وتـرســــــم للاخـــــــلاق لـــــــوحـه "

حملتها و مشيت بسرعة .. قولوا ركضت هب مشيت .. ركبت السيارة و خليت راسها ع ريلي .. مشيت بـ اسرع ما عندي .. 
ضربت بريك و الحمدلله ما دعمت .. فتحت الدريشة و صرخت .. 
فارس : انت ما تشوف ..
صرخ علي : الحين انا الغلطان لو انت !!!

طنشته و مشيت .. حسيت بـ حرارة في ريلي .. وقفت السيارة ع صوب .. و طالعت عيون .. كانت تبجي .. يعني ما ماتت عيون .. ضربتها خفيف ع خدها ..
همست : عيون 
فتحت عيونها شوي .. 
عدلتها و سندتها ع الكرسي ..
تكلمت لي بـ صعوبة : انا وين ؟
فارس : بـ نروح المستشفى ..
عيون : ما ابااا اروح ..
صرخت عليها : مب ع كيفج .. 
اخذت تصيح : لا ما اباا اروح .. تبي تطقني شرات ما طقيتيني قبل .. طقني .. شو الي بـ تسويه بعد قول لي شوو .. ما اباا اروح .. ما ابااا !!
مسكت يدها ..
رديت بـ حنية : عيون سامحيني ..
ردت علي و هي تبجي : ما أرد للجمرة وأشيلها بكفي جرحتني مرة وأظنها تكفي كفااية فارس .. كفاية عذاااب .. 
ما تدري انها جرحتني و قطعتني .. ما تدري .. انها بـ كلامها هذاا .. ردتني لـ جرحي .. ما تدري بـ شي .. عيون ياهل .. و صغيرة عن هذه الدنياا .. صــغــيرة ..
نزلت راسي : كفاية عيون .. لا تعذبيني .. 
شلت يدها من ايدي و حوطت ويهها بـ يدها و يلست تصيح .. 
مشيت السيارة و بركنتها في باركات المستشفى .. نزلت .. فتحت الباب لـ عيون ..
فارس : نزلي ..
عيون : ما ابااا ..
و ردت تصيح ..
صرخت عليها : بـ تنزلين لو انزلج .. 
عيون : قلت لك ما ابااا .. لا تغصبني ع شي ما اباااه .. كفاية اني ضليت في المستشفى سنة كاملة و انت السبب .. كفاية !! 
مسكت يدها و سحبتها .. حسيتها مب رايمة حتى توقف .. طاحت ع الارض و هي مساكة السيارة .. 
نزلت بـ مستواها .. و مسكتها من ذراعها وقفتها .. قفلت السيارة.. كانت تمشي بـ صعوبة فـ اسندتها .. كان هذا غصباً عني .. حوطت بـ ذراعي ع كتفها و خليتها تمشي غصبا عنها .. تصدقون توني الحين مكتشف ان ما عليها شيلة .. بس هذا الوضع ما سمح لي حتى اتذكر هذا الشي .. اشوفها جدامي تصيح .. ما لاحضت ابد .. 
لماا شافوها الممرضات ساعدوني و ودوها غرفة المعالجة .. ضليت يالس ع الكراسي ..






" رهـــف "

لاحضت انخطاف لونه ..
رهف : شبلاك سامر !!
سامر : مدري .. اتصلت لـ عيون .. شلاه فارس و كان معصب و صكاه فـ ويهي .. 
رهف : شوو يعني .. يمكن صاير شي في الشركة .. و ....
قاطعني : لا صاير شي جايد .. احساسي يقول جذي ..

يت لناا غفران و هي تركض ..و تربعت في حضن ابوهاا .. 
غفران : ثوف .. أموو أهلام تطقني ..
دخلت أحلام .. 
احلام : تعالي .. غفرانوو .. 
اخذتها من حضن ابوها و حضنتها ..
رهف : بسم الله ع بنتي .. شو بلاج انتي ..
احلام : سالي بنتج .. ام لسانين ..
غفران بـ ببراءة : انا ما ثويت ثي .. 
احلام : امبلى سويتين .. يا الجذابة ..
غفران : انا هب تذابة .. 
سامر : شو مسوية .. ؟؟
احلام تيلس يم سامر ..
احلام : رايحة لـ بشار تقول له ان انا اطقها .. و ياا لي بشار و هزبني .. " برطمت " يرضيك جذي .. 
ضــحــكـــنا .. 
طقيت غفران ع بوزها ..
رهف : صج غفرانوو .. تجذبين هاا !!
غفران : وااااااااااء ..
و راحت لـ سامر تصيح عنده .. 

....

" مــريـــم "

يالسة ع طرف الصالة .. ع الكرسي الي كان دايم ييلس عليه فارس .. فــارس .. وينك يا فارس وينك فيه !! من رحت .. الشقة صارت وحشة .. 
متى ايي بكرة .. ما تصدقون بـ اطير من الوناسة .. بكرة يوم ملجتي و خطوبتي .. شلون ما افرح .. 
دخلت غرفتي و فتحت الكبت .. طالعت فستان الخطوبة .. ضميته لـ صدري .. و رحت لـ التسريحة .. يلست و خليت يدي ع خدي .. اخذت اتأمل ملامح ويهي .. و أبتسمت .. فتحت الدرج و طلعت الطقم .. زادت ابتسامتي .. شلت الخاتم و لبسته .. و التراكي و السلسلة .. طالعت نفسي في المنضرة .. طالع رهيييب .. وايد ناعم .. 
شلتهم لماا سمعت صوت الجرس .. 
لبست شيلتي و طلعت .. فتحت الباب كانت العنود ..
العنود : السلام عليكم ..
ابتسمت : و عليكم السلام .. تفضلي .. !!
دخلت و يلسنا في الصالة .. 
العنود : شخبار العروس ..
انصبغت احمر : بخييير .. و انتي شحالج !!
العنود : يسرج الحال .. الاا اقول لج في وين اخذتي صالة لـ ليلة عرسج ..
مريم : صالة طيران الخليج ..
العنود : أي سمعت عنهاا .. يقولون فخمة ..
مريم : تصدقين ما شفتها ..
العنود : عيل شلون اخذتيها ..
مريم : سلطان الي حجز .. ليش كنسلتين الحجز في الفندق .. 
العنود : همممم .. ما اباااه .. اخذت صالة الدانة ..
مريم : جذي عيل .. 

[ حبك ليا غالي عليا أحسه بقلبي وأشوفه بعيني حبك ليا بيطمني بيعيشني أحلى سنيني ...... ]
" كلمات أغنية حبك لياا " رنة تلفون العــنــود ..

الصراحة تنرفزت .. ما احب شي اسمه اغاني .. و هذا الي رباني عليه فارس .. فارس !! 
ذكراك في قلبي يا فارس .. الله يهنيج فيه يا عيون .. الله يهنيج .. 

العنود : هلا و الله .. الحمدلله بخير .. و انت شخبارك ؟ .. ههههههه .. أي .. شوو !!.. مينون انت !! .. ان شاء الله .. تامر امر كم راشد عندي .. هههههه .. مع السلامة ..
صكته و طالعتني مبتسمة .. 
وَقَفَتْ ..
العنود : يلا الحين بـ اروح 
وَقَفْتْ : ويين !! .. ما شربتي شي ..
العنود : ما يحتاي مرة ثانية ان شاء الله .. مع السلامة ..
لويت عليها : الله يسلمج .. 

طلعت من عندي .. 
احس نفسيي تعبانة حييل .. رمييت نفسي ع السرير .. دقايق و طرت في عالم النيام ..

.....


" هــيـفــاء "

حرااام عليه و الله حرام .. ابااا اعرف ليش طلقني .. انا شوو سويت .. و أمه ليش ما تحبني لييش .. !! انا سويت شي ما يرضيها .. سويت مثل ما تسوي كل بنت في أم ريلها .. حرضت ولدها عليها .. ما سويت شي من هذاا !! .. انا الي كنت اقول له يبقى معاها و ما يخليها بـ روحها .. لماا حملت .. ما جربتون شعور لما يقولون لج ان ياهل في بطنج .. ذااك اليوم انا نفسي هب مصدقة .. طايرة من الوناسة .. اماا جاسم فـ كان ما يقل عني .. بس .....
جــاســـــم !!
صحت .. وينك يا جاسم وينك فيه !! ليش خليتني و خليت ذكراك بـ قلبي ليييييش ؟؟؟ وين انت فيه الحين .. اكييد تزوجت الي تبيها امك .. و انااا خليتني جذي .. ما كنت اضنك ما تحبني .. كنت اشوف الحب بـ عيونك .. بس ليش طلقتني ليييش ؟؟؟
" حضنت المخدة في احضاني و داريت دمعتي .. بس خانتني و طاحت .. " 
دخل سلطان و شاف الدمعة تجري ع خدي بـ ألم و حسرة .. يلس يمي .. 
سلطان : هيفاء تصيحين 
انفرجت عليه اصيح : وين ما اصييح .. و انا انادي و الصدى يرد الجواب .. لا تقول لي ان انتوا معاي .. " زاد صياحي " محد بـ يعوضني في هـ الدنيا عن الي انا فييه غير جاسم .. 
اختفى صوتي مع الصياح .. حضني و ضل يمسح ع راسي ..
كملت كلامي : انتضرته و طال انتضاري .. منو يتحنن علي و يطفي ناري .. انشدك يا سلطان .. من يداريني و لـ فؤادي يداري .. فتح عيونك .. و شوف شوو الحال الي انا الحين فيه .. ما جنت احسب يصيدني جذي .. 
رد علي و هو يمسح ع راسي و يمسح آلامي 
سلطان : لا تفكرين فيه .. الي باعج بـ رخيص بيعيه بـ رخيص ..
هيفاء : انا بـ اشتريه بـ غاااالي .. بس لا يخليني .. لا يخليني ..
وجنتي احمرت من البجي .. بـ تطليقه لي خلاني اعييش بـ هم .. انا الي ما اتحمل جفاه .. هو الي يامرني و لو موتي له فدى .. رد لي .. جاسم .. لو خذني معاك.. يا جاسم و حاجيني .. توني صغيرة ع لقب " مطلقة " .. هب انتَ خيمة لي .. هب انتَ حصني يا جاسم .. 
يا جاسم.. رد ليي .. الله يخليك .. لا تخليني اعيش بـ حسرة فراقك .. 
كان في طفل بـ حشاي .. في بسماتي و دمعاتي .. انا احبك ياا جاسم .. بس امك .. ذبحتني .. و فرقت بينناااا .. 

......

" فــارس "

ضليت يالس مدة برع غرفة المعالجة .. فكري أبد هب معاي .. الدنياا احسها مفترة في راسي .. وقفت .. و طلعت من المستشفى .. رديت البيت .. 
دخلت الغرفة .. و أخذت شيلة لـ عيون .. طلعت و رديت المستشفى .. تفاجأت ان الدكتور لـ حد الحين ما طلع من الغرفة .. يلست ع الكرسي بـ يأس ..
مسكت الشيلة و شميتهاا .. ريحتها ياسمين .. ريحة تفتح النفس .. 
طلع الدكتور فـ وقفت 
فارس : خيير دكتور 
الدكتور : اخذنا فحوصات لها .. اذا طلعت النتائج نقول لك !!
فارس : أقدر اشوفها 
الدكتور : أي تقدر ..

ما سمعت شوو قال بعدها .. و دخلت شرات المينون لـ الغرفة .. 
كانت مرمية ع السرير .. و التعب باين ع ويهها .. الحين حسيت بـ شدة الي سويته فيها .. تقربت منها و خليت يدي ع خدها اتحسسه .. غطيت شعرها بـ الشيلة و رحت لـ الدريشة ..
ضليت يالس اطالع المكان من برع .. الناس تروح و ترد .. و الدنيا ضلمة .. يلست ع الكرسي و ضليت اطالع عيون .. حالها الله يعلم فيها .. الذنب و الألم بـ ياكلني .. ليش طقيتها ياا فارس ليييش !! 

......

" عــيــون "

نشيت من ع السرير و طالعت المكان .. كان ضلاام و ماشي حد .. شوي و دخل فارس .. طالعني بس ما تكلم .. تقرب مني و مسكني من يدي و سحبني .. اناا مشيت وراه .. طلعني من الغرفة .. كان المكااان ضــــلام واايد .. بس شي ضوى متسلل في زاوية من زوايا المكان .. أشر لي أني أروح هناك .. طالعته مستغربة .. بس مشيت لـ المكان الي أشر عليه .. 
شفت مريحاانة و فيها بنوتة حلوة .. طالعت فارس .. أبتسم لي و رديت الابتسامة .. أخذت أمريح الياهلة و كانت تضحك .. بس فاجأني فارس لماا يااا .. و شكله معصب .. قلب المريحانة و الياهلة طاحت و أختفت من نضري ..
في ذي اللحظة نشيت خايفة .. وين اناا فيــه !!!!
يعني كل الي شفته حــلـــم ..
الياهلة و فارس و الضلام كل هذا حلم !! تنهدت .. و طالعت المكان فارس كان يالس يم الدريشة و شكله هب معاي .. في مكان ثاااني .. 
قلت بـ صوت خفيف : فـ فـ فارس !!
طالعني مفزوع و كأنه كاان في كابوس و نش منه .. تقرب مني .. 
فارس : شلونج الحين !!
طنشت سؤاله : انااا وين ؟ 
فارس : في المستشفى 
فتحت عيني : المستشفى !!
فارس : هيه المستشفى 
عيون : شو اسوي هنااا 
فارس : ما تتذكرين 

ردت افكاري لـ ورى .. هيه صح ..فارس طقني ع سالفة التلفون و .... " ما اذكر شو صار بعد هذاا !! "
عيون : اباا ارد البيت
اخذ له كرسي و يلس يم السرير ..
فارس : ما بـ تطلعين قبل ما تقولين لي منو الي كنتين تكلمينه

اففففف .. ردينا لـ طير يلي ..
رديت عليه : ما كنت اكلم احد
زخني من ذراعي و قربني له ..
رد علي و هو صاك ع اسنانه : اقول لج قولي منو الي كنت تكلمينه !!!!!
صحت : كنت اكلم مريم
صرخ علي : جذبي علي بـ غيرها 
زاد صياحي : و الله كنت اكلم مريم .. و اذا ما تصدق اسالهااا 
طلع تلفونه و مداه لي 
فارس : اتصلي لهاا
اخذت التلفون من عنده و يدي ترتجف .. طاحت دموعي ع شاشة التلفون مسحتها من عليه و دقيت الرقم .. و خليته ميكروفون ..
مريم : هلا فارس !!
عيون : انا عيون 
مريم : عيون !! خيير شبلاه صوتج ؟؟
عيون : ماشي .. بس انا اتصلت لج الصبح
مريم : هيه اتصلتي 
طـالعـت فارس ..
رديت عليها و دموعي تطيح : كم كانت الساعة ؟
مريم : مدري .. كانت ع ما اضن 9 لو 9و نص 
عيون : انزين .. شو قلت لج في البداية 
مريم : لييش تسالين !!
صحت : مريم الله يخليج جاوبيني 
مريم : شبلاااج عيون
شهقت من البجي : مــــريــــم .. جاوبيني رحم الله والديج ..
مريم : قلتي هلا و الله
عيون : بس .. شو قلت بعدهاا 
مريم : مدري .. ما اتذكر
عيون : مريم لا تعذبيني .. تذكري 
مريم : همممم .. قلتي هلا و الله بـ حبي .. 
عيون : مشكورة مريم .. مع السلامة 
صكيته و يلست اصييح .. طالعت فارس .. كان يطالعني و علامات غريبة مرتسمة في ويهه .. 
مديت له التلفون .. 
مسك التلفون و مسك يديني معاااه .. طالعته و عيوني ضايعة في بحر الدموع .. 
فارس : سامحيني عيون ..
شهقت من البجي : ......
شال يده و شل التلفون .. يلس ع الكرسي و خلى يده ع راسه .. المكان كان هدوء ما عدى صوت صياحي ..
شعره كان طويل لـ حد انه غطى عينه .. شفت دمعة ع وجنته .. هيه دمعة .. فارس يـــصـــيـــح !!
أول مرة اشوف فارس بـ هذا الحال .. قطع الهدوء صوت الباب ينفتح و ينصك .. رفعت راسي و فارس بعد رفع راسه .. 
كان الدكتور !!
لما طالعنا أبتســــمـ .. 
الدكتور : مبروك .. البنت حــامـــل !!
يتبع ...





الجزء السابع عشر



" اذكر اني شفتك البارح وانا ساهي وقبل اشوفك فز لك قلبي وحيييتك ولما شفتك رحت لك مستانس وراهي اركض اركض اركض لين ضميتك "


الدكتور : مبروك .. البنت حامل !!
شووه !! انا حامل ..
مدري شصار الي اتذكره أني يلست اصييح و فارس يهديني الدكتور طقاني أبرة و بعدها غمضت عيني ..

......

" فـارس "

حـــامـــل !! ما أروم أوصف لكم شعوري الحين مدري فرحان لو شوو !! بصير ابو يا ناااس .. بس ...
أم ولدي بـ تكون عيون . ما تدخل في بالي هذه ابد .. صج ان مشاعري شوي بدت تتغير اتجاهها بس محد قال اني احبهاا .. لا انااا ما احبها .. اعتبرها مثل اختي مريم هب اكثر .. طالعتها كانت نايمة .. دخل الدكتور و ويهه عابس ..
الدكتور : ما هيك البنت تتعزب " تقرب منها و خلى يده ع جبهتها يتحسسها " متزوجة لو لاا !!
عقدت حواجبي : شوو .. اكييد متزوجة وانا زوجهاا !!
الدكتور : ليش كانت تصيح ؟؟
رحت لـ الدريشة و يلست اطالع برع
فارس : مدري
سمعت صوت الباب ينصك .. غمضت عيني و تنهدت تنهييدة طويلة .. ليييش يصير كل هذاا !!!!
ياهل الحين في بطنها و الحمدلله ما راح لما رفستها .. هااا .. رديت يا فارس ردييت ؟؟ بعدك ما خلصت من لوم نفسك و الله شوو بقى ما لمت نفسك فيه .. خلاص الي صار صار و ما له داعي الوم نفسي و اعذبها اكثر من ماهي معذبة .. طالعت ساعتي .. 7:30 .. اذن و صار له مدة بعد .. طلعت من الغرفة بـ أروح غرفة الصلاة .. صليت و رديت الغرفة .. كانت نازلة من ع السرير بـ هدوء .. نضراتها تقاسيم ويهها كلها ذابلة .. طالعتني بعدها ردت نضرها في الارض .. مرة تعبانة .. ويهها منقلب اصفر شااحب .. اتكأت ع السرير و مشت لين الحمام الي بالغرفة .. تميت أراقب حركاتها .. يا ربي بـ تعذبني هالبنت شكلها يقول بـ تموت .. عيل الصدمة هينة بالنسبة لهاا .. اكييد لا .. اذا انا كان وقعها كبير بالنسبة لي .. عيل هي الي بتحمل الياهل في أحشائها شو بـ يكون ردهاا .. دخلت الحمام و أخذت تتوضأ ..شوي سمعتها تصيح .. وقفت عند باب الحمام.. كانت متكأة ع المغسلة ترجع و تصييح بـ حرقة حرقت قلبي .. نزلت ع الارض و خلت جبهتها ع المغسلة و مسكت بطنها .. عصت عليه و أخذت تصيح .. طلعت من الغرفة و ناديت لها ممرضة .. دخلت لها و حاولت تهدي فيها و هي تصيح و تشكي آلامها للممرضة .. يا ليتهاا تشكي همها لي يا لييييت .. مسكتها الممرضة و وقفتها ع ريلها اخذت لـ السرير و قالت لها ما تتحرك الحينه لانها تعبانة و قالت لها كم نصيحة و عيون رمت نفسها ع السرير و تنهدت .. 
قبل ما طلعت الممرضة سالتها ..
فارس : لو سمحتِ
لفت لي و ابتسامة عذبة ع محياها 
الممرضة : نعم
فارس : متى نقدر نرد البيت
الممرضة : بكرة او بعد بكرة 
طالعت عيون الي كانت تطالعني .. من طالعتها نزلت راسها .. 
فارس : ليش عاد !!!
الممرضة : عيون وايد دمها ناقص و تحتاج لـ دم و لـ الحين ما لقينا متبرع بـ دمه
فارس : و انا وين رحت
الممرضة : تقدر تروح لـ الدكتور 
فارس : وين غرفته 
الممرضة : الي جنب هذه الغرفة بالضبط
فارس : مشكورة 
الممرضة : العفو .. هذا الواجب !!

من طلعت .. طالعت عيون الي كانت تصيح بـ هدوء و هي حاضنة المخدة بين يدينها ..تقربت منها..و يلست ع طرف السرير .. 
فارس : لا تصيحين جذي !!
خبت راسها في المخدة و زاد صياحها .. رحت لها 
فارس : لا تتحركين .. انا رايح اسأل الدكتور عنج و بييب لج عشى .. 
طلعت من الغرفة .. تقربت يم غرفتين كانوا مقابلينا .. 
سمعت صوت ممرضتين يتكلمون ..
_ شفتين الدكتور طارق شو سوى لما عرف ان البنت الي اسمها عيون حامل !!
_ هييييه .. شفته عصب و رمى الاوراق ع الدكتور سعد و طلع من الغرفة
_ قولي طلع من المستشفى 
_ هههههههههههههه ...
_ مسود الويه حنا قبال ويهه 5 اشهر ما فكر في وحدة فيننا الحين هذه تاخذ عقله بـ هذه السهولة
_من حقه .. تينن ملاااك 
_ انا احلى منها
_ اقول لج سكتي عاد .. الجمال الزايد الحين .. قولي غيرانة منها 
_ صكي الموضوع .. و قولي لي شفتين ريلها 
- هيه اينن
" شووو .. ذلين شكله ميانين " 
- وسيييم .. شو كان يباا فيج لما ناداج
- هههههه عيون طايحة ع الارض تصيح
- شلون كان شكله ذاك الوقت
- بـ يموت من الخووف ..
- يحبها يعني
- هييه اكيد يحبها يا الخبلة هذه زوجته
- يا حظها بس 
في هذه اللحظة صج عصبت و فتحت الباب عليهم .. طالعتهم بـ نضرات يتطاير منها الشرار .. من شافوني شهقوا .. مشيت عنهم و رحت الغرفة .. دخلت كانت عيون منسدحة و مخلية يدها ورى راسها . من شافتني عدلت يلستها و تربعت ع السرير ..
تقرب منها و اخذت كرسي .. خليته يم السرير و يلست ..
فارس : شو تبين اييب لج من الكافتيريا 
عيون : مدري 
صرخت عليها : جاوبيني ع قد سؤالي
غمضت عينها و اخذت نفس طوييل .. فهمت اني طولت صوتي عليها ..
فارس : سامحيني عيون .. ما كان قصدي 
طالعتني بس ما تكلمت !! 
يا ربي تعبااان .. مب قادر استحمل اكثر من الي يصير لي .. خليت راسي ع ريلها .. 
همست : تعبان يا عيون تعبان .. 
خلت يدها ع راسي و مسكت خصلة من شعري .. ردت علي و صوتها مايل لـ البجي ..
عيون : لا تسوي جذي في نفسك .. لا تعذبني خلاص ..
مسكت يدها الي كستها الدموع لآخرها 
فارس : لا تصيحين انا معاج .. 
كنت بـ أشيل راسي بس هي مسكته ..
عيون : خلك جنبي لا ترووح 
فارس : ما تبين عشى
عيون : لا



مـريـم "

فريت المجلة بعييد و انا أتأفف بـ ملل .. يا ربي الوقت يمشي بطيء .. انسدحت ع السرير و تنهدت يا ربي متى ايي بااجر .. أتخيل نفسي مع سلطان .. غمضت عيني بـ ترقب .. و اناا اشوف احلى حلم بـ حياتي بـ يبتدي من بكرة .. !!

.....
" رهـف "
خليتها في حضني و يلست اهزها و اهزها جان بس تصك بوزها الي بطت أذوني بـ هالصوت ..
ام سامر : هااا .. شبلاج ياا رهف .. ذبحتينها !!!
رهف : طفشتني عسى الله ....
قاطعتني : لا تدعين ع الياهلة عطيني اياها .. تعالي غفورة حبيبتي تعالي ..
اخذت تتامل يدتها و هي ساكتة .. بعدها ابتسمت ..
غفران : يدووو
اخذتها من حضني ..
ام سامر : يا عيون يدو انتي !! " حبتها في خدها "
سامر : السلام عليكم 
الكل : و عليكم السلام 
سامر : شلونج الغالية ؟؟ " يحب امه ع راسها "
ام سامر : بخير دامكم حواليني .. " تقرب صوتها لـ البجي " بس بنيتي عيون مفتقدتها ..
يلس يمها ..
سامر : عيون مافيها الا الخير يا يمه .. مافيها الا الخير
تمسك يم قلبها : لا يا وليدي قلب الام ما يخطي .. بنيتي فيها شي ..
و اخذت تصيح .. !!
سامر : يا يمه الله يهداج .. شبلاج قلت لج عيون بخير !!
ام سامر : اتصل عليها طمن قلبي الله يطمن قلبك ..
مسك تلفونه واخذ يدق ع الرقم .. خلاه سبيكر ..
سامر : محد يشيل التلفون 
زاد صياحها : ما قلت لك عيون فيها شي .. 
رهف : زيين اتصل ع فارس 
طالعني بعدها دق ع رقم فارس ..

......

" فـارس "

رن تلفوني مسكته اشوف منووه المتفرغ الي متصل لي هالحزة ..
كان ســامــر !!!
عيون : منووه ؟؟؟
فارس : اخوج .. سامر ..
نزلت راسها !! هالعيون عجيييبة مرة معصبة و لسانها ماشي بـ طوله بالدنيا و مرة ساكتة و هادية .. تقهر بـ ببرودها ..
شلت التلفون ..
فارس : يا هلا بـ صاحب هالصوت 
سامر : هلا فيك .. فارس ؟؟
فارس : لبييه 
سامر : امي ملعوزتنا شلونهاا عيون .. فيها شي ؟؟
اشرت لي بـ يدها انها تبيني .. خليت يدي ع التلفون ..
فارس : خير
عيون : لا تقول له اني في المستشفى 
فارس : شووه ؟؟؟
عيون : ما ابااهم يكنسلون حفلة مريم بـ سببي و قلب امي ما يتحمل صدمات غير !!
فارس : بس انتي حامل و اكيد .......
وقفت لما شفت ملامح ويهها اعتفست .. رديت ع التلفون ..
سامر : ويينك !!! الوو
فارس : معاك ..
سامر : أخبار عيون ..
طالعتها ع طرف عيني : الحمدلله بخيير 
سامر : عطني اياهاا
فارس : ان شاء الله 
عطيتها ايااه بس هي ما رضـت انها تاخذه .. حاولت معاها بس منووه يقدر يقنع عـيـون !!
فارس : ما هي بـ راضية 
سامر : لييش عاد !!!
فارس : مدري
سامر : سلم عليها عيل
فارس : يوصل !!
سامر : يلا فيمان الله ..
فارس : فيمان الكريم ..

صكيته من عنده و طالعت عيون ..
فارس : ما تقولين لي الحين ليش ما تبين تكلمين اخوج !!
عيون : اذاا رديت البيت اكلمه 
فارس : اييي قولي بـ تشتكين علي ..
عيون : دامك تعرف ليش تسال ..
فارس : لان انا ما احب مشاكل بيني و بينج تطلع برع 
عيون : قصدك عند سامر !! اقول لك سامر مهما ركب و نزل بـ يطلع اخوي و .....
رديت عليها باستهزاء : خيير ان شاء الله .. اذا كان اخوج يعني يكون الحل الوسط في كل مشاكلنا ..
عيون و هي تنسدح و تغطي ويهها باللحاف ..
عيون : سمه الي بـ تسمييه !!

حركت راسي اونها ما تتغير عنييدة و راسها يابس .. 

......

" شــوق "

اكييد الحين الكل فاج عينه يقول منووه شوق ؟؟.. الااا من وين طلعت !!! 
هذه من لحن الخريف غـصـب ادخل في القصة اوني اشرح الوضع في بيتنا .. من حلاته وضع عااد !!!! هدوء ما غيره هدووء .. 
" شوق .. اخت ناصر .. عندها اخت توأم " ميثا " .. 17 سنة .. توجيهي .. "
نزلت من الدري و انضاري تتلفت يمين و يسار .. ماشي حد في البيت كالعاادة ..
لا اخوي زياد و لا ناصر .. لحضه في حد يالس في الصالة .. طليت لقيتها اختي ميثا .. 
عفدت صوبها و رميت نفسي سع الكنبة الي قبالها ..
ميثا : بسم الله .. شبلاااج ؟؟؟
شوق : وين زيود ..
ميثا : عنبوه الي يشوفج تتكلمين عنه يقول اصغر عيالج ..
بـ ابتسامة سخرية : لا اكبر عيالي .. و خيير يا طير اكبر مني بـ 4 سنوات 
ميثا : و 4 سنوات طايحة من عينج ..!
شوق : هب كانج فتحتي معاي تحقيق ..
و هي ترد نضرها لـ اللابتوب ..
ميثا : مدري
شوق : شووه تسوين !!
ميثا : تقرير كيميا 
شوق : أوووه تصدقين ان انا ما سويت لي .. طبعي لي واحد معاج 
ميثا : خيير ..عيدي الي قلتيه ما سممعت !! 
شوق : شووه فيها لو اخت ساعدت اختها .. عيب ؟؟
ميثا : اقل انقلعي سوي لج بـ روحج ..
شوق : انزين هو مرة وحدة طبعيه نسختين ..
ميثا : لااء 
شوق : ياا ربي شكثر عنيدة.. مدري ع منو طالعة 
ميثا : ع اخوج ناصر 
بـ استهتار : نناصر .. !!
ميثا : هيه ناصر .. ما شفتيه شلون متمك بالبنت الي مدري شووه اسمها من رد من ماليزيا 
عقدت حواجبي : أي بنت ؟؟
ميثا : هييه يا حليلج ما تدرين .. تعالي انا اقول لج ..
شوق : ليش هي وراها سالفة ؟؟
ميثا : و كبييرة ..
تربعت ع الارض .. قبالها !!
شوق : و هذه يلسة ..
يلست يمي ..
ميثا : عيل اسمعي ...

.....

" هـيـفـاء "

كالعادة في غرفتي أداري دموعي .. طق طق .. " صوت الباب "
مسحت دموعي .. و همست بـ صوت تعبان ..
هيفاء : تفضل 
دخلت امي .. من شافتني غمضت عينها و بقت واقفة عند الباب ..
هيفاء : دخلي يمه ..!
ام سلطان : ما اروم افج عيني و اشوف بنيتي بـ هذه الحالة ..
وقفت و رحت يمها .. حبيتها ع راسها و حبيت يدها . !
ربتت ع كتفي ..
ام سلطان : الله يرضى عليج و يعوضج بالريال الصالح 

رديينا يا يمه ردينااا .. ما اباا اتذكر شي بـ خصوص الزواج .. كفاية عذااب حرقة مصير ..
تنهدت : دخلي يمه ..
ام سلطان : لااء.. بالاول قولي تم 
هيفاء : ع شووه ؟؟
ام سلطان : قولي تم 
هيفاء : تم يمه .. شووه صاير ؟؟
ام سلطان : يلا لبسي عباتج و شيلتج و عفدي وراي 
عقدت حواجبي : وين رايحين ؟؟
ام سلطان : مدري .. اخوج بـ يفسحنا شفيها 
هيفاء : لا يمه و الله ما الي نفس 
ام سلطان : و لـ متى بـ تضلين بـ هذا الحال لـ متى !!
نزلت راسي : .....
ام سلطان : و غلاتي عندج تعالي 
هيفاء : ان شاء الله يمه ..!
ام سلطان : ننتضرج ..

طلعت عني .. مشيت بـ خطوات ثقييلة .. الله يخليج لي يا يمه .. مدري شلون بـ تصير حياتي من دونج !!
لبست شيلتي و عباتي و طلعت من البيت .. ركبت السيارة ..
هيفاء : السلام عليكم 
امي + سلطان : و عليكم السلام 
سلطان بـ حنية : و اخيرا قررتين تبعدين عن هالدوامة ..

و الله يا خوي لو شوو صار ما بـ ابعد عن هذه الدوامة .. جاسم مهما كان بعييد فـ هو ساكن في قلبي .. متأكدة انه لـ الحينه يحبني .. متأكــدة و عمرها ضنوني ما تخيب ..

رحنا مجمع البحرين .. مشيت و فيني نشاط كبيير .. دخلن محل مدري شووه اسمه ع ما اضن " جيان " 
وصلنا لـ حد البقوليات .. 
ام سلطان : هيفاء .. حبيبتي روحي يبي لي علب صابون من الجهة الثانية ..
توني انتبهت لـ نفسي ..!
هيفاء : هااه 
ام سلطان : وشوه هذه هااه .. اقول لج يبي صابون 
هيفاء : منين !!
ام سلطان : لااا انتي كلش هب معاي .. الجهة الثانية ..
هيفاء : ان شاء الله يمه ..

مشيت لـ لبجهة الثانية .. شفت ياهل صغير سنتين لو سنة و نص طايح ع الارض يصيح .. رحت يمه و جثيت لـ حد مستواه ..
هيفاء : نش حبيبي عن الارض نش ..
مسكته من كتوفه و وقفته ع ريله .. ابتسمت له .. و هو يطالعني مستغرب .. !
هيفاء : وين الماما ..
برطم اونه بـ يصيح : .....

سمعت صوت من وراي ..
... : لو سمحتِ الشيخة بغيت الياهل 

فريت له بس من شفته .. حسيت بالدنيا افترت في عيني .. و الارض حتى هب رايمة تحملني .. 

جيته بليلة وداعه
تايه بين البيوت 
صحت .. وينك ..؟؟ جيت اوادع عمري اللي راح فيك ..
ما سمعت الا صدى صوته 
و كان ارق صوت
نطق اسمي .. ثم همس ..
من متى وانا احتريك..!!
قلت و عيوني تغافل زفرة الحزن وتفوت
هذا انا جيتك .. و ليت الموت جاني قبل اجيـــك ..
بعدها يادوب عدت .. عبرته حد السكوت ..
قال و عيوونه تغااارق دمع 
"بسم الله عليــك" 
قلت يابن الناس .. عادي .. ما ورى هالموت موت
وش وراها ..
لا فقدت عيونك ولا مسكت يديك ..

و اخــيــرا نطق ..
... : هــيــفــاء






الجزء الثامن عشر


" انت كالدمعة في عيني اخاف ان تفر مني فافقدها وان فرت فلن اتردد في وضع يدي لاحتضنها "

و أخـيـرا تكلم ..
... : هـيـفـاء 

داريت دمعتي بس خانتيني و طاحت .. طاحت حااارة حسيت بـ خدي احترق بـ طيحتها ..
أحترق قلبي اكثر لما طار الياهل على جاسم و هو يناديه "بابا" .. كنت أتمنى تطلع هذه الكلمة من الولد الي كان فـي بطني بس آآآه ..

جاسم : هيفاء .. انا ....

حسيت الدنيا مفترة فيني .. حتى الكلام الي طلع مني مدري شلون طلع او تجرأت كلماتي انها توقف بـ هذا الشكل جدام جاسم .. حسيت و كأن كل جرأة الدنيا تجمعت فيني هذه اللحظة .. رديت عليه و قلبي يحترق نــار ..!

هيفاء : اذا ودك تعتذر لي .. تريح ما اباا اعذار انا من كثر جروحي و الهم الي ياني بـ سببك يا جاسم " شهقت من البجي " نسيت اذكر اسباب طلاقك لي وصدقني ترى مثلك على دربي واايد .. قلوب ميته ولا ادري شووه متعبها و ماعطيها قدرة ع تقطيع قلوب النــاس ..

اختفى صوتي مع البجي .. ركضت و دموعي مثل السيل تسري ع خدي ..
وقفني صوت جاسم يزقرني ..

جاسم : لــحـضة هيفاء ..!!

ما استحملت اكثر يزقرني بـ اسمي .. 
جاسم جدامج يا هيفاء ليش تضيعين فرصة لقاءه .. مو هو الي تنتضرينه لو تحلمين تشوفين طيفه الحينه هو جدامج .. 
جدامج يا هيفاء ..!!! 
لاااء قلبي مهما كان ضعيف .. إرادتي قوية .. بس دموعي أقوى من كل أحاسيسي .. !! ركضت 
بـ أسرع ما عندي و كأني اهرب من الواقع .. الـواقع !!.. آه منك يا الواقـع .
شافتني امي اركض زقرتني كذا مرة بس آآآه .. وين اسمع و وين بـ يكون جسد فقد قلبه ..!! و ضاعت كل أحلامه و أمنيــاتــه ..!

.....

" شـوق " 

[ البيت " عند غرفة ناصر ".. 11 الليل ]

فتحت باب غرفة ناصر بـ هدوء ..
ميثا " بصوت خافت " : شوقووه و الله خاايفة ..
ضربتها ع ضهرها بـ خفيف ..
شوق : أوووه ميثاا لا تصيرين جبانة جيه ..!!
ميثا : و اذا ياا ناصر و لقانا في غرفته شووه بـ نسوي ؟؟ عبقريتج الي بـ تخلصنا .. لو ناصر ..!!
شوق : انتي ما عليج خلنا ندخل و وريني الصورة قبل ما صج ايي ناصر و ما انام الليل من الفضول ..
ميثا : افففف .. انزين يلاا ..
ابتسمت لها : يلا 

دخلنا داخل الغرفة .. و مثل ما تعرفون غرف العزابية .. 
فوضى × فوضى ..!!!
خليت يدي ع خصري و انا اطالع المكان بـ حيرة ..

شوق : و الحينه شلون نشوفها ..

ميثا و كانها ما صدقت تسمع مني هذه الكلمة .. مسكتني من يدي و سحبتني لين الباب ..

ميثا : يلا عيل نطلع ..

شلت يدي عنها ..

شوق : أووه ماني بـ طالعة قبل ما اشوف الصورة .. " اشرت ع زاوية الغرفة " انتي دوري هناك و انا يم السرير ..
ميثا : افففف .. يا ليتني ما قلت لج .. او علمتج بالسالفة .. 
شوق : بلاج هذرة ما منها فايدة .. و يلا خلصينا ..

رحت يم السرير شلت الجاكيت الي كان محطوط هناك .. دورت تحته .. شفت كراسة .. فتحتها .. ما فهمت شووه مكتوب فيها .. رميتها ع الجدار بـ عدم صبر .. فتحت الكبت و نثرت الثياب بعد ما لقيت شي .. فتحت الدرج .. بس فزعني صوت ميثا ..

ميثا : لقيتها يا شوق .. لـقـيـتـها ..

نقزت من مكاني و رحت لها .. 

شوق : وينهااا ؟؟؟

فتحت لي ملف كان فيه اوراق و عفايس بس شي 3 صور ..

شوق : طلعيهم بسرعة ..
ميثا : زين .. زين

طلعت الأولى و بقت ميثا مدة تطالعها و دموعها متجمعة في عينها ..

بـ نبرة خوف : شبلاج ميثا ؟؟
مسحت دموعها : و لا شي ..

سحبت منها الصورة .. و بقيت مدة أطالعها ..

قلت مستغربة : أمــي
ميثا : هيه .. أمي ..!!

قررت افتح الموضوع الي من افتحه جدامها تصكه .. و اذا فتحته جدام زياد قال لي ان هذه مشكلتكن و ما لي خص فيها ..

شوق : تضنين ان ناصر من صجه يكرهنا ..
ميثا : مدري ..!! يلا بسرعة ما تبين تشوفين الصورة ؟

" كـ العادة تبي تتهرب "

شوق : في البداية جاوبيني .. مو كل مرة تتهربين
ميثا : يعني شووه اقول لج .. ان ناصر من صجه يكرهنا و يحط سبب موت امي علينا ..
شوق : وشو علينا هذه .. حنا ما لنا أي طرف في هذه المسألة .. كل هذا كان قدر الله ..
ميثا : و هذا الي ناصر مو راضي يدخله في راسه ..
شوق : انزين امي الله يرحمها ماتت بعد الولادة نتيجة الضغط الي فيها .. هو ما يدري بـ كل هذاا يعني ؟؟ و مو كأن أمـي ماتت بعد ما ولدتنا بـ كم يوم لو شووه ؟؟
ميثا : اقول لج صكي الموضوع .. لاني ما احب اتكلم فيه ..
شوق : كيفج ..!! زين طلعي الصور الباقية ..

طلعت الصورة الثانية .. و راوتني اياها ..

ميثا : زياد قال لي ان هذا فارس الي كان رفيج ناصر .. و هو لي تزوج البنت الي يحبها..
فتحت عيني : .. وسيييم .. يعني من حقها لو قبلته .. عيل ترفضه و تروح لـ ناصر الي ما عنده الا كف يمين و الثاني يسار ..
ميثا : شوفي ترى مئة بـ المئة بـ تكون تصرفاته معانا غير .. و مع زوجته اكييد بـ تتغير ..
شوق : ما فهمت ..
ميثا : لو اعيد لج من اليوم لين بكرة و الله ما تفهمين .. اذا انا نفسي مدري شووه معناها !! .. شلون انتي تعرفين و انتي توأمي يا الخبلة .. هممممم .. انزين .. شوفي و هذه صورتها ..

أخذت من عندها الصورة بسرعة ..

صرخت : يـــا ربـــي .. ملاااك .. بس شلون حصل ع الصورة .. 
ميثا : مدري ..! يمكن و هي ما تدري صورها ..
شوق : يمكن ليش لااء ؟؟ بـ ......

الي قاطعنا صوت ناصر من ورانا ..

ناصر : شووه تسوون ثنتينكم هني ..؟؟؟

.....

" أحــلام "

[ في بيتهم " الغرفة الزجاجية" 9:30 الصبح ]

آآآآه بطني .. يا ربي ما تخيلت الحمل يتعب جيه .. 

أحلام : بــــشــار ..آآآه .. بشار الحق علي ..

ياا لي و هو يركض ..

بشار : هااه حبيبتي .. شفيج ..
صحت : بشاار .. الحق علي بـ امووت ..
بشار : اوديج المستشفى ..
صرخت : لاااء .. ما ابااا شي .. اباا اروح لـ امي ..
بشار : انزين .. لا تتحركين بـ اروح اييب شيلتج و بـ ايي


ياب لي الشيلة .. لبستها .. و وقفت بـ صعوبة .. مسكني من ذراعي و ساعدني اوصل لـ السيارة ..

بشار : متى ايي هـ الياهل و يخلصنا من العذاب ..
احلام : هيه متى ايي احس كل يوم روحي بـ تطلع مني ..
ابتسم لي : ما عليج حبيبتي باقي كم اسبوع .. هونيها و تهون .. و تولدين و تييبين بـدر ..
احلام : ان شاء الله يا ابو بدر ..
بشار : لا عاد هذه كبيرة .. بشار احلى ..
احلام : هههههههههه .. ان شاء الله يا أغلى بشار بـ الدنيا ..

......

" رهــف "

[ بيتهم " ابو سامر " في الغرفة .. 9:30 الصبح ]

رهف : اووه .. سامر حبيبي الله يخليك قوم ..
انقلب الجهة الثانية : هممممم .. 
رهف : حتى غفران نشت و انت بعدك رااقد ..
سامر : اففففف .. الواحد حتى ما يتهنى في اجازته ..

انفتح الباب و انصك .. دخلت غفران و هي مبرطمة ..
نزلت من ع السرير و بقيت اتاملها ..

رهف : هااه ماما شووه فيج ؟؟
غفران : يدوو مو لادية تأتيني هليب 
رهف : وا خزيتاه .. في حد في الدنيا يزعل حبيبتي وعمري ..
سامر : أغار انـــا ..
ارتعت : بسم الله .. انت من متى قاعد ..
سامر : مـن " يقلد ع صوت غفران " يدوو مو لادية تأتيني هليب ..
راحت له غفران و ضربته ع كتفه بـ كف ايدها ..
سامر : آآآآي ..
غفران بـ نبرة تهديد : أسان ملة ثانية ما تأيب ألي .. 
" علشان مرة ثانية ما تعيب علي "
رهف : ههههههههههههه .. تستاهل ..
سامر : هههههههههههه

سمعنا صوت خالتي ام سامر تزاعج ..

ام سامر : يــا رهــف .. ســامــر .. غـفـران .. الـفـطــور زاهــب ..

ركضت غفران و هي تضحك ..

غفران : انااا بـ اوسل تبل .. انااا بـ اوسل تبل .. " انا بـ اوصل قبل "

.....

" مريــم "

[ بوابة الصالون "سيارة سلطان ".. 11:30 الضهر ]

سلطان : متى اييكم ..
هيفاء : همممم .. ما ندري .. اذا خلصنا ندق عليك ..
سلطان : عيل انا رايح .. اذا خلصتون دقوا علي ..
هيفاء : لـحـضة .. شلون انت الي توصلنا .. المفروض حنا نوصل قبلك القاعة بعدين انت تيي مع الزفة .. بـ نتصل في حد غيرك .. 
سلطان : منوه عااد !!
هيفاء : ما ندري .. ع ما اضن ان راشد هو الي بـ يوصلنا .. 
سلطان : انزين .. " سكت شوي " الا مريم شبلاج ساكتة ما تتكلمين ..
بـ نعومة : و لا شي ..
سلطان : يلا هيفاء نزلي ..

هيفاء فتحت الباب ..

هيفاء : يلا مريم ..
سلطان : هههههه فهميها يا ذكية .. عندي كلمة راس معاها ..
بـ نص عيون : ان شاء الله .. مريوم بديت اغار منج هاااه ..
مريم : ههههههه
سلطان : يا حلو الضحكة عليج ..

" انصبغت احمر "

هيفاء : احم احم حشمونا عااد ..
سلطان : اكرمينا و نزلي ..
هيفاء : ههههههههه .. انتضرج مريوم داخل ..

نزلت هيفاء .. و انا ارجف من الخوف .. 

سلطان : مريم ..!!
مريم : نـ نـ نعم ..

نزل من السيارة و ركب ورى .. يلس يمي و همس ..

سلطان : انتي تحبيني مريوم .. ؟؟

رفعت راسي و تلاقت انضاري بـ انضاره ..
شووه هـ السؤال ؟؟؟ .. يدري اني اموت فيه .. يعني لازم يحرجني معاه .. 
نزلت راسي ..!

سلطان : تحبيني !!
بـ خوف : هيه ..
سلطان : بـس !!!!
مريم : ......
سلطان : قوليها مريم الله يخليج .. من عرفتج و انتي و لا مرة نطقتيها ..
مريم : .....
سلطان : يلا مريوم ..
مريم : ....
سلطان : ازعل عليج ..
مريم : قلت لك هيه ..
سلطان : انزين بـ اسألج سؤال ثاني ؟؟
مريم : تفضل .. 
سلطان : لما قلت لج اباا رقم تلفونج شووه كان احساسج ذاك الوقت .. ؟؟
عقدت حواجبي : ما فهمت ..!!
سلطان : هممممم .. يعني شووه كانت الفكرة الي اخذتينها عني .. ؟؟
مريم : في البداية فكرت انك تباا تقص علي و تلعب بـ مشاعري .. بس لما وصلتني رسالتك قريتها و راقبت حركاتك و تعمدت اني احطك في مواقف علشان اتاكد من مشاعرك اتجاهي .. 
سلطان : تأكدتي الحينه ..
ابتسمت : لو ما تأكدت ما كنت عطيتك رقم تلفوني ..
سلطان : همممم .. ما جاوبتيني تحبيني مريوم ..
رديت بـ دلع : سـلطان 
سلطان : يا عيون سلطان ..
مريم : بس عاد استحي ..
سلطان : ههههههه .. عيوني ع الي يستحون .. قولي لي أول ..!
رديت بـ استسلام : و الله احبك يا سلطان احبك ..
فتحت الباب بـ انزل .. بس هو مسك يدي ..
سلطان : و أنـا أمـوت فيـج يا أغلى مريم في الدنيا ..
ابتسمت له و خدودي محمرين : .....
سلطان : اهتمي بـ نفسج .. و شوي شوي ..
مريم : ان شاء الله ..

سحبت يدي و نزلت بسرعة ..



" عـيـون "

[ عالم الأحلام .. 8:22 الليل ]

نشيت لقيت نفسي في البيت .. متى وصلت هني .. و منو يابني .. دخل علي سامر .. بس مدري و كأن طيف فارس جدامي .. شوي شوي سامر بدى يرد ع ورى .. وقفت و ركضت له و انا اناديه ..

عيون : سامر .. سامر .. وين بـ ترووح ..؟؟

وقفت لما لقيت نفسي بـ روحي في الظلمة بس انا و " فـارس" الي قطعني لقيته مبتسم لي .. ضماني لـ صدره ..

في هذه اللحظة نشيت متروعة .. محد في الغرفة .. نزلت من ع السرير .. فتحت الستارة .. 
" لـــيــل "

يعني نمت وايد .. عفدت صوب الحمام .. توضيت و انا احس بـ الالم في بطني خف .. فرشت السجادة و صليت .. خلصت و شليتها .. انفتح الباب و انصك كانت الممرضة .. ابتسمت لي من شافتني .. رديت لها الابتسامة .. شلت القرآن و تربعت ع السرير ..

الممرضة " منال " : شلونج الحينه ؟؟!
عيون : الحمدلله احسن ..
الممرضة " منال " : تبين نييب لج عشى !!
عيون : لا مشكورة ..ما ابااا غير " طالعت زوايا الغرفة بـ أســى " اطلع من المستشفى ..!!
الممرضة " منال " : ادري فيج تمللتي .. سنة كاملة انتي هني مو هينة .. 
رديت و انا اتذكر ماضيي في المستشفى .. 
عيون : اييييه صح كلامج .. و الحين بعد متى اطلع ..؟
الممرضة "منال" : مدري .. قريب ان شاء الله .. " ربتت ع كتفي " بس انتي اهتمي في نفسج .. تراج هذه المرة حـامـل .. وفي بطنج يـاهـل يعني اكلي زين ..
ابتسمت لها : ان شاء الله ..

دخــل فـارس ..! 

الممرضة " منال " : استأذن ..
ابتسمت : اذنج معاج .. 

طلعت .. تلاقت انضاري معاي .. فـ نزلت راسي .. فارس راح يم الدريشة .. ضل يطالعها و فكره مو معاه .. استغربت !! يعني ما بـ يروح خطوبة مريم .. طالعت ساعتي ( 8:30 ) .. 
وقفت و تقربت منه ..

همست : ما بـ تروح خطوبة مريم .. !!

طالعني بعدين رد نضره لـ الدريشة ..

بـ ببرود : لا
عيون : ليش ؟؟؟؟
صرخ علي : انا الي بـ اروح لو انتي ..

غمضت عيني من صرخته .. انا قلت شي الحينه ..!! حرااام عليه يعاملني جيه .. كل ما احاول اتقرب منه يباعدني الف خطوة ع ورى ..

رديت و انا قريب ابجي : انزين .. انا ما قلت شي الحين ..
صرخ علي مرة ثانية : و هذا الي عندج .. تبجين و تنثرين دموعج .. عندج شي غير ؟؟
صـحـت : ......
فارس : اذا اكلمج ردي علي ..
و انا اشهق من البجي : شووه تبيني اقول لك .. انك تعذبني يا فارس .. تـعـذبـنـي ..

طحت ع الارض و انا اصيح .. تمنيت لو الدنيا تنشق و تبلعني .. اباا امووت ..ما اباا هـ الدنيا .. يا ليتني توفيت في الحادث قبل ما اعيش مثل هذه العيشة الـمُُُُُـر .. !
وقفت و انا اشوفه يطالعني بـ نضرات ما فهمتها .. 

همس : سامحيني عيون ..!
عيون :....

" مسحت دموعــي " 
تقرب مني ..

فارس : سـامحتيني ..!!

" .. استغليت الفرصـة .. "

عيون : بـ شرط ..
فارس : شووه ؟؟
عيون : تروح خطوبة مريم ..
فارس : و تبين تضلين بـ روحج هني ..
عيون : شفيها .. ؟! مـتـعودة ..

طالع الجهة الثانية أونه يـفكـر .. 

بـ لهفة : بـ تروح ..
فارس : همممممم .. هيه !
ابتسمت بـ نصر :.....

لـ أول مرة اقدر اقنعه بـ رايي .. مشيت بس وقفني صوته ..

فارس : تبين شي قبل ما اروح ..

فريت له ..

عيون : لا ..

بس قبل ما يطلع .. زقـرتـه ..

عيون : فارس ..!!

لف لي بـ دون ما يتكلم .. 

عيون : لا تقول لهم اني في المستشفى ..
فارس : ليش عاد ؟؟
عيون : خلهم يستانسون بـ حفلتهم ..
فارس : ان شاء الله ..

رد بـ يطلع بس رديت زقرته ..

عيون : فـارس ..

وقف .. و لف لي ..

فارس : بعد شي ثاني ..

تقربت منه اكثر .. خليت يدي ع يده بـ ارادتي .. حسيته انصدم مني .. و خصوصا بـ التغير الكبير في تصرفاتي .. 

عيون : مشكور فارس ..
فارس : ع شووه ؟
نزلت دموعي : مدري بـ دونك كنت شووه سويت .. !!

مسك ايدي بـ يده الثانية ..

رد بـ حنية : لو شووه صار يا عيون .. بـ تضلين زوجتي و لج حقوق علي .. 

ما قدرت في هذه اللحظة اتحمل .. الكل يعرفني مو راعية مواقف جيه .. بـجـيـت ..

بس هذه المرة ما داريت دمعتي بـ وحدتي .. ولا كانت دمعة تحرق قـلـبي .. الااا كانت بــاااردة .. و يا ليتها تدوم ع خـدي ..!
ضماني لـ صدره .. و هــمــس ..

فارس : بـ تضلين غالية يا عيون .. غـاليـة يا وصية المرحـوم ..

مر علي و انا مرتمية في صدره .. يمكن اكثر من ربع ساعة ..
رفعت راسي و خدودي محمرين من البجي .. و من المـوقـف ..

ابتسم لي : كل هذاا .. ما خلصت دمـوعج ..!!

ضحكت و انا امسح دموعي .. ضل يطالعني بـ نضراات هذه المرة عرفت افسرها .. 

كانت خليط من الحب .. الحنان .. العشق ..!

فريت نفسي لـ الجهة الثانية ..

بـ ابتسامة : فارس لا تطالعني جيه .. 
حباني ع خدي : اهتمي في نفسج .. مع السلامة ..!

طلع من الغرفة ..
ضميت يديني مع بعض و همست ..

عيون : الله يسلمك و يحفظك .. 

تقربت من الدريشة .. خليت يدي عليها ..
بـ رايكم الي سويته صح و الله خطأ..!!!!
من اليوم المفروض اعدل سلوكي معاه .. لانه لو ركب و نزل بـ يبقى زوجي .. " خليت يدي ع بطني " و أبـو ولدي ..

" فـــارس "

[ عند باب البيت .. 9:25 الليل ]

نزلت من السيارة و عباراتها .. كلماتها .. حركاتها .. كلها في بالي لـ الحين ما انمحت .. 

تــحـبـنـي !! .. مـن قدي .. عيون بنت راشد تحبني يا ناااس ..

دخلت البيت و انا اطالع زواياه .. ما اجذب ..

" مظلمة بدونج يا عيون "
والله اني احبج رغم كل الضروف 
رغم كل المتاعب و الأسى والجراح 

أخذت شاور .. لبست بانطلون جلد أسود .. معه قميص رصاصي .. لبست فوقه جاكيت أسود جلد .. طالعت نفسي في المنضرة .. رديت شعري ع ورى .. و طلعت من البيت .. 

قبل ما اروح القاعة .. رحت محل ذهـب .. 

فارس : السلام عليكم ..
صاحب المحل : و عليكم السلام ..
فارس : هممم .. لو سمحت ابي اليديد عندك ..
صاحب المحل : ذهب .. لو فضة .. ألماس .. و هو الأكثر الحين الألماس ..
فارس : زين عطني الألماس ..

طلع لي 3 أطقم .. أحترت بينهم .. 
اخترت لـ مريم طقم كان وايد حلو .. السلسلة ع شكل حلق .. في نهايته وردة في وسطتها بلورة بـ اللون الاحمر .. اما التراكي و الخاتم و السويرة فـ ما يقلون في روعتهم عن السلسلة ..

فكرت آخذ لـ عيون بعد .. اخترت لها طقم نـاعـم .. سلسلة فـي نهايـتـها قلب فـي وسـطـه I love you بـ الوردي .. و الخاتم و التراكي و السويرة مثل الشي ..

دفعت الحساب و طلعت ..
وصلت لـ القاعة و الزفة توها واصلة .. الحمدلله افتكيت من سين و جيم " ليش تأخرت " .. بس بقت مشكلة " ويــن عـيـون ؟؟ " ..

دخلت و سلطان واقف .. طالع وسيم بـ بدلته .. كان لونها أسود .. و شعره كان أسـود لـ حد ظلمة الليل .. رغم ان شعره طويل الا انه واايد طالع لوك عليه ..

قبل ما اروح له .. رحت لـ سامر الي كان واقف مع راشد .. 

فارس : السلام عليكم ..
راشد + سامر : وعليكم السلام .. 
سامر : شبلاك تأخرت .. الحريم قالبين المكان ينطرون عيون .. و خصوصا مريم ..
بلعت ريجي : هاااه .. تدري الشوارع زحمة ..
راشد : هيه هـ الايام مدري شفيها الشوارع وايد زحمة ..
غيرت الموضوع : الا رااشد ..
راشد : شووه ؟؟
طالعته بـ نص عين .. 
فارس : شفيها العنود واقفة بـ روحها ..
راشد : هاااه .. في وين ..
سامر : احم احم ..

طالعنا بـ اشمئزاز .. 

راشد : تجذبون علي يعني ..
فارس : حـشـى و الله ما اجذب .. لف وراك بـ تشوفها يم باقة الورد ..

انا صاج .. لانها من مساع واقفة هناك .. لما لـف .. ابتسم .. و مـشـى لها ..

.....

" العـنـود "

[ القـاعـة .. 10:00الليل ]

اويييلااااه شافني .. انا شووه اسوي الحين .. 

راشد : الحلوة شووه تسوي بـ روحها ..
بلعت ريجي : هاااه .. لا و لا شي .. 
راشد : اخبارج حبيبتي ..؟؟
نزلت راسي : بخير .. أ أ أنت شلونك ؟؟
راشد : دامني سمعت صوتج اكيد بخير .. ألا عيوني شفيج مغطية ويهج !!
العنود : هاااه .. لا بس .. أ أنا حاطة لي مـ مـكياج و هني في رياييل و و وايد ..

يــا ربي خاايفة و مرتبكة .. من يوقف راشــد جدامي احس بـ رجفة في جسمي .. اول ما وافقت عليه كان هدفي اني انسى سـامر.. بس راشـد بـ طيبته نساني اياه في شهر واحد بس و خلاني اموت ع التراب الي هو يمشي عليه ..

راشد : شبلاج مرتبكة .. " قرب ويهه مني " تخافين مني ..!
العنود : لـ لـ لا 
راشد : انزين .. شيلي الغشوة ..
العنود : لا ما ابااا 
راشد : و غلاتي عندج شيلي الغشوة بـ اشوفج ..
العنود : بس ..
قاطعني : لا بس و لا شي .. 

مسك الغشوة و رفعها .. نزلت عيوني عن عيونه .. بس هو رفع راسي و غصب انضاري مع انضاره تتلاقى .. 

راشد : أحلى من القمر يا العنود .. 
أحمرت خدودي من الفشلة : ....

......

" أحـلام "

[ القـاعـة .. 10:15 الليل ]

طالعت الكل و انا متحسرة .. كل وحدة تقول الزود عندي من كثر حلاة الفساتين .. اما انــا .. حامل ..!! فـ ما اقدر البس مثلهن و خصوصا اني صرت أمتن من قبل و وزني آآه يا وزني من الأربعين .. الحين في الستين .. 

أخـذت لـي جلابـية مــن اليشـمك .. لـونـها برونـزي مـايـل لـ البنفسجي .. كانت واايد واايد ناعمة .. بس انا متعودة ع الفساتين .. مو ع الجلابيات ..

تقربت رهف مني و هي بـ كامل روعتها .. ما شاء الله عليها .. تينن .. شكلها مثل أمها .. و لان امها من لندن فـ اكييد بـ تكون رهف حلوة ..


كانت لابسة فستان وايد طويل .. حتى ان غفران اول ما دخلنا القاعة كانت تركض ورى رهف و تعرقفت فيه .. 
لونه برتقالي مايل لـ البيج .. فيه ع جنب وردة كبيرة لونها برتقالي و طايحة منها خيوط ذهبية .. طالع روعة عليها .. خصوصا ان بشرتها بيضة و شعرها أشقر .. 
ماعطيها شكل غير و يلفت الكل .. 

رهف : أحلام شفتين غفران ..؟؟
احلام : غفران !! مع سامر ع ما اضن ..
رهف : و الله هـ البنت مخبلتني ..
احلام : هههههههههههههه .. الله يساعدج .. الا عيون لـ الحينه ما يات ..
رهف : انا شفت فارس .. بس مدري اذا يات عيون لو لا ..!!
احلام : انا بعد شفته .. بس ما شفت عيون معاه ..

أم سامر : رهـــف .. تـعـالـي لـ بـنـتـج .. و الله انـهـا طـفـرت فـيـنـي ..

احلام + رهف : ههههههههههههههه

.....

" فـارس "

[ القـاعـة .. 10:25 الليل ]

انتظرتهم يدخلون بس تأخروا .. لمحت سلطان واقف و معاه بشار .. صج تعالوا ما سلمت ع سلطان ..

تقربت منهم ..

فارس : سلطان ..!

لف لي و ابتسم ..
لويت عليه .. و همست ..

فارس : مبروك ..
ابتسم لي : الله يبارك في حياتك ..
فارس : شبلاكم واقفين لـ الحينه .. ؟؟ مو المفروض تدخلون ..؟؟
سلطان : اسأل مريم ..
فارس : شفيها ..!!!
سلطان : تصــيــح ..




الجزء التاسع عشر


" يا وقت وشـ باقي حزن تخفيهـ ؟؟ أظن حزن الناس كلهـ وصلني !! كل التعاسهـ والألم عايشهـ أنا فيهـ !!حتى الأمل خيب بها اليوم ظني !!!!"


تقربت منهم ..

فارس : سلطان ..!

لف لي و ابتسم ..
لويت عليه .. و همست ..

فارس : مبروك ..
ابتسم لي : الله يبارك في حياتك ..
فارس : شبلاكم واقفين لـ الحينه .. ؟؟ مو المفروض تدخلون ..؟؟
سلطان : اسأل مريم ..
عقدت حواجبي : شفيها ..!!!
سلطان : تصــيــح ..
فجيت عيني : تصيح !!!!!!!
سلطان : هـيـه تصيح ..
فارس : من شووه ..
سلطان : مدري .. تقول ما بـ تتكلم لما انت و عيون تيون ..
فارس : انا الحينه بـ اروح لها بس عـيـون .....
قاطعني : شبلاها عيون ..؟؟
فارس : .......

الحين شووه اقول له .. !! مو هي وصتني اني ما اقول لـ حد انها في المستشفى ..

سلطان : فارس .. شبلاك .. عيون فيها شي ..!!
تنهدت : عيون في المستشفى " اضطريت اخبره "..
سلطان : المــســتــشــفــى !!!

خليت يدي ع بوزه ..

بـ صوت خافت : اصصص .. ما اباا احد يعرف ..
بـ نفس مستوى صوتي : شفيها ..؟؟
فارس : حــامــل ..
ابتسم ابتسامة عريضة : حـــامـــل ..!!! انزين ليش ما تبي احد يعرف ..
فارس : مدري .. هي الي قالت لي ما اقول لـ حد ..
سلطان : ههههههههه .. اخاف صرت مثل بشار .. طلب مرته أوامر عنده من حملت ..
فارس : هههههههههه .. لا عاد مو لـ هذه الدرجة .. بس خلنا نشوف اذا تزوجت مريم شووه بـ تسوي ..
سلطان : لا مو مثلكم انا ..!!!
فارس : الا بـ تخلي اختي فوق راسك فاهم .. 
سلطان : قول داخل عيوني ..
فارس + سلطان : هههههههههههههههههه
فارس : انا بـ اروح اشوف شووه صاير الحين ..
سلطان : بـ رايك .. مليت من الوقفة ..

دخلت القاعة .. تغشن الحريم .. و رحت لـ مريم .. لقيتها يالسة ع الكوشة و دموعها مثل السيل ع خدها .. رهف كانت ع يمينها و هيفاء ع يسارها .. يهدونها .. 
فارس : مريوم ..

طالعتني .. و طارت في حضني مثل الياهل الي يدور ع حضن يلجي له .. 
مسحت ع شعرها ..

فارس : شبلاج مريم .. معطلة الناس برع .. 
مريم : .....

قعدتها ع الكوشة .. يلست يمها .. طالعتها بـ حنيه ..

فارس : آمري الغالية ..
دموعها بدت تنزل : " شهقت من البجي .. ردت و شفتها ترتجف تعلن بداية دوامة من البجي " ابي ام تشاركني هـ الليلة .. ابي اصير مثل كل بنت امها معاها في هذه اللحظة تشجعها .. ليييش بس انا محرومة من هـ الشي .. ليش انا بس الي ما عندي ام تواسيني .. امي ماتت و هي حامل يا فارس .. وينهااا ..!! و وين ابويه الحين .. ليش سوى كل هذاا .. ليش يبي يحرمنا منها .. ليييش ؟؟؟

مريم بـ كلامها هذا الكل التفت لها .. الكل ضل يطالعها بـ حيرة .. هذا الي تبينه يا مريم .. انتي طلبتي المستحيييل .. منين اييب لج امي الحينه .. !!

امي ماتت و السبب ابويه .. ربتنا خالتي الوحيدة فاطمة .. ربتنا و كبرتنا لما صار عمري 18 .. انا سافرت ماليزيا اكمل دراستي .. و هي بقت مع بنتها اليازية مع مريم في البحرين .. بس لما رديت .. سافرت كندا لـ ريلها .. اما الحين فـ ما عندنا خبر عنها ..
سالفة ابوي و امي سالفة طويلة .. لما صارت كان عمري 10 .. اما مريم توها 7 سنوات .. ذاكرتي لـ الحينه حاملة صورة امي و ابويه .. 

نرد قبل 13سنة ..!

كنت نايمـ في غرفتي .. نشيت ع يد تهزني بـ خوف و دموع تطيح ع ويهي بـ حرارة .. فتحت عيني لقيت مريم و عمرها 7 سنوات تطالعني و دموعها تسري ع خدها بـ ألـــم .. قعدت بسرعة .. فركت عيني .. 

فارس : شفيج مريم ؟؟؟
تصيح : البابا يطق الماما .. 

انسدحت و تلحفت و انا اقول لها بـ صوت ناعس ..

فارس : أووه .. لا تحلمين و تيين تقولين لي ..

اخذت تهز فيني و دموعها تطييح .. صرخت بـ اعلى ما عندها ..

مريم : المامااا تصييح .. الماما يطلع منها دم .. فاارس قووم .. البابا يطق الماما .. 

طاحت علي و هي تطقني ع ضهري ..
قمت عن السرير ..

فارس : اففف ..انزين تعالي وريني .. " تثاوبت "

مشيت و هي متشبتة في ثيابي ..
بس لما سمعت صرخة ابويه .. وقفت مثل الصـنـم ..

فهد : ســكــتــي لا ذبــحــتــج الحـــيـــن ..

سمعت بعدها صرخة امي .. تتألــم .. 

سـعـاد : حرااام عــلــيــك بس .. آآآآآآه .. 

الي وقفني بـ مكاني اكثر لما فتحت الباب ع فتحة صغيرة تسمح لـ عيني انها تشوف ابوي و الي لـ اول مرة اشوفه بـ هذه القساوة .. تشبت في مقبض الباب لما شفت الدم الي ملى المكان .. و امي طايحة ع الارض و هي تصييح .. 
بس لما حاول ابوي يرفس امي في بطنها و هي حامل .. فتحت الباب .. طارت مريم عليه و مسكته من ريله ..

تصرخ و هي تصيح : لا بــابــا لا تطق المـاما .. لا تطقهااا ..

مسكتها امي و علامات الالم في ويهها .. صوتها .. ملامحها ..

سعاد : مـ مـ مـ مريم .. روحي ماما .. ر....

و غمضت عينها .. لـ الحين مدري .. اذا كانت توفت في هذه اللحظة .. لو أغمى عليها .. الي اتذكره ان مريم طارت عليها و طاحت في حضنها .. مسحت نفسها و دم امي خرس ثيابها .. 

صرخت : مــامــا .. لا تروحين .. 

تقربت منهم .. طالعت ابويه بـ عتاب .. وبعدها طالعت امي و مريم الي كانت رغم صغرها تقااسي من ألم الحسرة .. 

صرخت ع ابويه : ليش سويت جـيـه يا يـبـه " صرخت بـ اعلى ما عندي " لــــيـــش ..؟؟؟؟؟؟

بـ صرختي هذه اهتز فيها ابويه .. اهتزت مريم .. اهتزت جدران البيت .. و سماوات الملـكــوت ..
تقربت من امي .. حضنتها لي .. و انا اصيــح .. ذاك الوقت بـعـدي صغيير عن الدنيا .. و مو متحمل اني افقد اعز ما عندي ..

مريم الحينه اكيد تذكرت اليوم المشؤوم .. اليوم الي فارقتنا فيه الام الحنون الي غرقتنا بـ حنانها .. اليوم الي فقدنا فيه ابوي و لا ندري وينه .. يقولون مات .. بس أحساسي يقول لا ما مات .. ابويه حي .. و متأكـد عايش بـ ألم .. يحمل ذنــب عمري ما راح انسااه له ولا اغفره ..

ام سامر " تصيح " : مريم بنيتي انا امـج .. لا تصيحين و تقطعين قلبي .. 
ام سلطان : خلاص مريم .. " شهقت من البجي " انا امج يا بنيتي ..
هيفاء : الغالية بسج بجي .. تراج بجيتيني .. خلي ايمانج بـ الله قوي .. 
رهف : بس مريوم .. " حضنتها " عندج بدل الام أمين .. لا تبجين و الدنيا طويلة جدامج .. 

تقربت منهم فـ تباعدوا عنها .. 
فارس : يلا مريم .. سلطان برع ..
اخذت تشهق : .....

ما كانت تصيح .. كان هذا نهاية هذه الدوامة .. 
مسكت يدها .. و ابتسمت لها رغم غصتي .. مشيتها لين برع .. كانت تمشي بـ خطوات مترددة .. بس قبل ما تروح همست في اذونها ..

فارس :عيون ما يات لانها في المستشفى ..

وقفت و لفت جسمها كله لي ..

بـ تعب : ليش ؟؟؟
فارس : ابشري .. بـ تصيرين عمه يا مريم .. ولدي في الطريق ..

شفت ابتسامة عذبة ع ملامحها .. تتكلم عن قصة فرح يديدة في حياة اختي مريم



الجزء العشرين

أحبك هذا اعترافي الأخير أحبك ومدري معك وين المصير هي كلمة مافيها عذاب ولا نظرة تكفي من الكلام هي حب موجز هالحكي هي بعد أعذب غرام يمكن يكون هو أكبر جنون أو بسمة طفل حنون "


ما خرب علي صفو هذا الاحساس .. شـخـص في عمري ما ابااه يكون هني .. وقف قلبي بـ توقف جسمي في مكانه .. 

وقف فارس و طالعني بـ حيرة .. 

فارس : شبلاج الغالية ..؟؟
عيون : ....

انا موب حاقرته لا .. عيوني تدقق في ذيك الانسانة .. ابا اتأكد .. هذه هي لـو لا .. لما نزل الريال من السيارة تأكدت و يا ليتني ما تأكدت ..

رص ع يدي ..
فارس : عيون .. شفيج .. ؟!

......

" فــارس "
[ عند باب المستشفى .. 7:30 الصبح ]

حــيــرتـني .. شفيها .. طالعت عينها و مشت انضاري لـ المكان الي تطالعه .. أشـوف هناك .. لحظة ..!!!
هذه خالتي ام ســامر .. شوو تسوي هني ..

عيون : فارس .. أمـي هني ..
فارس : ما عليج الحين بـ اروح اشوف شو صاير ..

مشيت و انا مدري هي مشت وراي لـو لا .. بس لما وصلت سمعت صوتها من وراي ..

عيون : يـــمــه ..!!!

كانت بـ تركب السيارة بس وقفت .. نزلت ريلها و لفت جسمها .. طالعتني بعدها طالعت عـيـون .. 

ام سامر : فارس .. عيون 

عيون طاحت في حضنها و هي تصيح .. 

اما آنه بقيت اطالعهم .. خالتي ام سامر .. انسانة الي يشوفها ما يقول يده .. اول ما شفتها تخيلتها احلام .. ما توقعتها بـ هذه الدرجة .. فيها شبه وايـد من أحلام .. قصيرة و ضعيفة .. ملامحها صغيرة .. تقولون في الثلاثين مو الأربعين .. قطع علي تفكيري .. صوت سـامـر .. 

سامر : فــــــارس .. وين رحت ..؟!
فارس : معاك ..
سامر : شفيكم يايين هني .. عيون مريضة ..!!
فارس : هااه .. لا ما فيها الا الخير ان شاء الله ..

تقربت عيون مني .. مسكتني من ذراعي و عصت عليه .. تبي توصل لي شـي .. ما تباني اقــول لهم انها حامل لـو شووه .. 

ام سامر : شصاير ..؟؟!!
فارس : لا خالتي بس عـيـون .. آآي ..

قرصتني في ايدي .. طالعتها و خزرت عليها .. هي لفت ويهها الجهة الثانية بـ غرور .. تبي تحرني ..

ام سامر : خير .. بلاج عيون ما تبينه يقول لنا ..؟
فارس : لانها حــامــل ..
ام سامر : حــــامــــل .. " رفعت يدها ع بوزها بـ تزغرت " كلللللللللوش ..
سامر : يـه .. بس يمه بس فضحتينا جدام خلق الله ..
عيون : يمه الكل يطالعنا بـ سببج ..
ام سامر : يووه .. شفيكم خلوني افرح بـ بنيتي .. تعالي يمه .. تعالي في حضن امج تعالي ..

طالعتني .. ابتسمت لها .. 

خلتني و راحت لـ أمها .. حبتها في خدها ..

عيون : عسى الله ما يحرمني منج ..!
ام سامر : و لا يحرمني منج قولي آمين ..

غفران : آميــــــــن ..

عيون : غفراني انتي هني ..
غفران : ايه .. أمـو انا أأني ..
عيون : هههه .. تعالي يا بعد عمو انتين .. 

حملتها و هي مبتسمة .. 

سامر : يلا يمه نمشي ..
عيون : لحظة .. سامر ليش يايين هني ..
سامر : الوالدة داخت علينا .. يبناها هنيه .. 
بـ خوف : شقالوا لكم ..؟؟!!
سامر : هبوط في السكر و شوي صداع ..
بـ همس : الحمدلله ..

ركبت ام سامر السيارة ..

ام سامر : يــلا عاد تأخرنــا ..
غفران : ما اباا الووح ..
سامر : شو ما تروحين .. تعالي غفران ..

يودت عيون من شيلتها .. 

غفران : ما اباا
عيون : انزين .. خلوها عندنا .. بعدين بـ نييبها ..
سامر : لا ما يصير .. تعالي غفرانوو .. 
غفران : مـــــا ابــاااا .. انت لووح لـ لهف .. " انت روح لـ رهف "
ام سامر : عيب غفران ما يقولون جيه لـ البابا .. و بعدين قولي ماما .. مو رهف ..
تصيح : ما ابااا .. ابا الووح ويا اموو ..
سامر : تعالي انتي .. باص الحضانة بـ يروح عنج اذا تأخرتي ..
غفران : ما اباا الـوووح ..
ام سامر : ما عليه .. تعالي حبيبتي .. بعدين بـ نوديج ..
برطمت : لهف ما تلضى ..
ام سامر : عنبوه .. هذه امج تقولين عنها رهف .. بـ ترضى .. انا بـ اقول لها .. يلا تعالي ..

نزلت غفران و ركبت يم يدتها .. 

سامر : مع السلامة ..
عيون + فارس : الله يسلمك ..

....

" مـيـثـا " 
[ المدرسة .. غرفة الصف .. 8:00 الصبح ]

همست لي : ميثوو .. شفيها شوق اليوم اشوفها تعرج .. 
رديت بـ نفس مستوى صوتها : طقاها ناصر ..
سوسن : يووه .. ليش ..؟؟! اكيد رفعت صوتها عليه أو شي .. 
ميثا : سالفة طويلة بعدين اقول لج ..
سوسن : يا خسااارة .. يا ليت شوق معانا في الصف .. 
ميثا : لا الله يخليج .. يكفينا البنات .. بعد تييبين لنا شوق و هذرتها .. 

المعلمة : ميثا و سوسن .. اييييه .. مسوينها حصة لعب و سوالف اشوف ..

بـ صوت خافت : ميثا الحين شو نسوي ما بـ نخلص من لسانها ..!

المعلمة : سوسن انتي من صرتين يم ميثا خربتيها .. من باجر ابا اشوفج مكان ليلى .. و ليلى تيين مكانها فاهمة ..

ليلى : ان شاء الله معلمة ..

سوسن توقف .. و تخلي يدها ع خصرها .. 

سوسن : لا و الله .. هو كيفج تغيرين مكاني و توديني مكان ما تبين ..
المعلمة بـ قلة صبر : لا كيفج تصدقين .. أقول انثبري مكانج و خلينا نكمل الدرس ..
سوسن : افففففففف .. 
المعلمة : و ما تسكتين بعد ..
سوسن : أوووه زين زين .. بس سكتنا ..

و تخلي يدها ع بوزها بـ طريقة خلت كل البنات يضحكون .. ما سكتوا الا بـ صرخة المعلمة ..

المعلمة : بــــــــــس ..!!!!!!!

.....

" عـيـون "
[ سيارة فارس .. 8:21 الصبح ]

يـــا ربــــــي بـ امووت من اليــووع ..

عيون : فارس .. يوعــانــة ..!!!!
بدون ما يطالعني : انزين ..

شووف .. هذا الي يقهر .. اقول له يوعانة .. يقول لي انزين ..
الي قهرني اكثر .. لف ع جهة البيت .. قلت يمكن ما سمعني زين من مساع ..

عيون : يـوعانة فارس ..!

طالعني بس ما رد عليّ ..

وقف عند البيت .. رديت بـ حيرة ..

عيون : فارس ..

بند السيارة .. و طالعني مدة .. قرب ويهه من ويهي .. و قال بـ ابتسامة ..

فارس : اباا آكل من ايدج ..
فجيت عيني : بس آنه ما اعرف اطبخ ..

باعد ويهه .. و فتح الباب .. 

فارس : الي تعرفينه سويه .. 

ابتسمت لاني تشجعت لـ الفكرة .. بس كفاية .. اهلي صج انهم ربوني ع الدلال .. اما الحينه ماشي دلال و دلع قبل .. آنه تزوجت و قريب أصير أم .. خلني افكر عدل .. قبل لا أضيع ..

......

" شــوق "
[ المدرسة .. الساحة ( الفسحة ) .. 10:15 الصبح ]

أمل : أمبييه .. شوق شوفي ريلج .. تخرع ..

رديت و انا اهمز ريولي ..

شوق : مافيها شــي ..
أمل : انتين بس شوفيها .. خضرة على زرقة على صفرة على حمرة .. 
رديت أتطنز : قولي الوان قوس قزح و خلصينا ..
أمل : شووق .. بلا مصاخة و الله ما امزح .. يمكن كسر .. روحي المستشفى ..!!
شوق : ان شاء الله دكتورة امل .. بعد شي ثاني ..
أمل : أ.....

قاطعتنا ميثا ..

ميثا : السلام عليكم ..
الكل : و عليكم السلام ..

قعدت يمي .. فتحت البيبسي .. و قالت و هي تحرك العلبة يمين و يسار .. 

ميثا : شلون ريلج الحين شوق ..؟!!
شوق : زينة ..
امل : لا مو زينة ..
شوق : نعم يا لساني البديل ..
امل : هههههه .. لا صج .. ميثا ودوها المستشفى ..
ميثا : قلت لـ زياد .. قال اذا ردينا من المدرسة بـ يوديها ..
امل : احسن ..
شوق : لا و الله .. تشتغلون محامين عن حقوق الضرب و التكفيخ ..
أمل و ميثا : هههههههههههههههههههههههههه ..

بـ أعرفكم على أمــل .. هذه رفيجتي و رفيجة ميثا المقربة .. أموت عليها .. شوي دبدوبة بس مو وايــد .. تحب الافلام الهندية لـ حد الجنوون .. اقول لكم لـ حد الجنون مو مزح .. الا صج .. ما تصدق على الله تشوف فلم هندي .. تنسى الدنيا و ما فيها


" مريم " 
[ الصالون .. 4:30 العصر ]

مريم : عُــــــيـــــون .. مكياجج روووعة ..

و هي تحط يدها تحت عيونها و تعدل شوي من المكياج ..

عيون : صج ..
مريم : ايه واايد ..
عيون : و انتي متى بـ تحطين لج مكياج ..
مريم : بعد هيفاء .. 
عيون : أي لون فستانج .. ؟!
مريم : بنفسجي .. و انتي احمر صح ؟!
ابتسمت : ايه احمر .. و هيفاء ..؟!
مريم : مدري .. يمكن أخضر زيتي .. لان الشدو الي حاطينه لها زيتي .. 

هيفاء طلعت من غرفة المكياج .. الكل فج عينه يطالعها ..

هيفاء : شفيكم تطالعوني جيه ؟!

اكتفت بـ ابتسامة .. 

هيفاء : يلا مريم .. دورج .. 

وقفت و دخلت الغرفة .. شافتني الفلبينية و ابتسمت .. رديت لها الابتسامة .. و يلست ع الكرسي ..

.....

" عـيـون "
[ الصالون .. 4:35 العصر ] 

اطالع مكياجي في المنضرة .. رفعت شوي من شعري عن ويهي .. تسريحتي خفيفة بس حلوة .. صبغت خصلات من شعري أشقر .. سويت في الخصلات المصبوغة حلزونات .. و ردوهم لي ع ورى .. لموهم ع خفيف بـ ورود لونها أحمر .. 
لـ الحين ما لبست فستاني .. مريم و هيفاء حملوا فساتينهن .. و بـعدين بـ نروح مع بعض بيتنا.. بـ نبدل هناك بعدين بـ نروح القاعـة .. 
قطع عليّ تفكيري ..

هيفاء : طالع المكياج عليج حلو رغم انه وايد غامج و ثقيل ..
ابتسمت لها : ايه .. قلت لها تخفف الاحمر .. بس هي ما تفهم لا عربي و لا انجليزي .. مللتني ..
هيفاء : ههههههه .. " ابتسمت و قالت " الله يخليج لـ فارس ..
رفعت ايدي لـ السما : و يخليه لي يــاا رب ..
هيفاء : هههههههه .. كل هذا حُــب .. 

عفدت صوبها ..

عُيون : و أكثر ..
هيفاء : اول ما ييت من الامارات انتي و فارس مع بعض ما تنيازون .. و خصوصا لما طقاج انا شكيت قلت يمكن هذا سامر مو فارس ..
ابتسمت : صج .. 
هيفاء : هممم .. يعني ما اشوفكم مثل الحين .. قبل حتى ما تتكلمون مع بعض الا نادراً ..
عيون : صح كلامج .. " اخذت نفس " بس الحين كل شي تغير ..

طلعت مريم .. 

مريم : شرايكم ..؟!
هيفاء : حــ ......

قرصتها ع ريلها و غمزت لها بـ عيني ..

عيون : موب حلو ..

فرت ويهها لـ المنضرة و تمت تدقق فيه ..

مريم : صج .. اقول لها تعيده لي ..
عيون : ههههههه .. بـ العكس وايد حلو و ناااعــم ..
ابتسمت و هي رافعة حواجبها : ههههههه .. جذابة .. هيفاء شرايج فيه .. ؟؟!
هيفاء : حلو .. " تطالعني بـ نص عين " بس انا احلى ..
عيون : هههههههههه ..

......

" العنـود "
[ الصالون .. 7:30 الليل ]

ما تصدقون شقد فرحااانة .. بـ أطير من الفرح .. اليــووم عرسي .. و راشـد بـ يصير لي آنه و بس ..

ياا يمي ولد اخت راشد .. اخذ يسحب في طرف جلابيتي .. قلت لـ الكوافيرة توقف .. نزلت راسي له .. 

العنود : نعم حبيبي ..
ابتسم بـ ببراءة : تقول لث الماما خلثتين ..
ضحكت : لا ماما باقي شوي ..

مشى عني .. رفعت راسي .. و كملت الكوافيرة شغلها ..

شوي و يت ليلى اخت راشد الوحيدة و هي حاملة مايد ولدها .. 

ليلى : يقول لي ما خلصتين ..

ارفع خصلة من شعري ..

العنود : باقي شوي .. 
ابتسمت لي : ما شاء الله .. و الله و عرف اخويه يختار ..
ابتسمت لها بـ خجل : تسلمين .. 
ليلى : يسلم غاليج حبيبتي .. 

خلت ولدها ع الكنبة .. عمره سنة و 7 اشهر الحينه .. و هو ولدها الوحيد .. 

فتحت شنطتها و طلعت منها تلفونها .. اتصلت يمكن ع ريلها .. بـ اكلمكم شوي عن ليلى .. هي اخت راشد الوحيدة .. ما عنده راشد غيرها .. كان عنده اخو مات في حادث .. ليلى متزوجة إماراتي .. يت قبل خطوبتي بـ اسبوعين .. و بعد الخطوبة بـ اسبوع راحت الامارات مع زوجها .. اما الحين توها قبل اسبوع ياية .. و بـ تمشي من هنيه بعد 4 أيام .. 

ابتسمت لي الكوافيرة ..

الكوافيرة : كملنا ..

وقفت .. و رحت يم المنضرة .. حلوة التسريحة .. ما اعرف اشرحها لكم .. بس الصراحة وايد ناعمة .. عيبتني .. و خصوصا اني صبغت شعري بني غامج .. 

دخلت ليلى توها مكملة من التلفون ..

ليلى : بـ تصلين ..؟!
العنود : ايه ..
ليلى : توضيتي لو لا ..
ضحكت : لا توضأت قبل ما أبتدي التسريحة .. 
ابتسمت : الغرفة الثانية لـ الصلاة ..

اكتفيت بـ ابتسامة .. دخلت الغرفة .. كانت هناك ام راشد تقرأ قرآن .. صليت و شلت السجادة .. 

تطالعني ام راشد و دموعها متجمعة في عينها .. 
تقربت منها .. حبيتها ع راسها .. و حضنتها .. ضليت اصيح و هي تصيح .. ليلى دخلت و وقفت عند الباب .. تمسح اثر دموعها الي طاحت و هي تطالعنا .. 

رفعت راسي من حضنها ..

ام راشد : الله يخليج ..
نزلت راسي : و يخليج لي .. 

الحينه آنه احمد ربي الف مرة .. الله عوضني بـ ام ثانية غير امي الي توفت .. تنهدت و رحت يم غرفة المكياج ..

يلست ع الكـرسي .. طالعتني البنت الي تحط المكياج و ابتسمت ..

.....

" عـيـون " 
[ سيارة فارس .. 8:25 الليل ]

اتصلنا لـ فارس .. ياا لنا .. آنه , هيفاء و مريم .. كلنا متغشين لان مكياج و كان شوي ثقيل .. طبعا آنه ما عندي غشوة .. فـ اخذت طرف شيلتي و رفعتها ع ويهي .. 

ركبت السيارة ..

الكل : السلام عليكم ..
فارس : و عليكم السلام ..

كان مشغل شريط موسيقى هادية .. السكوت عم المكان .. ما عدى همس مريم لـ هيفاء .. مدري عن شنو كانوا يتكلمون .. لاني جدام .. 

وصلنا .. بس فارس ما نزل .. قبل ما انزل .. همست ..

عيون : فارس ما بـ تنزل ..
فارس : بـ اروح اشوف منين بـ يطلعون الزفة ..
عيون : بـ تتأخر ؟!
فارس : ع 9 بـ اييكم ..
عيون : تسع واايد .. 
فارس : شسوي بعد ..
تنهدت : انزين .. مع السلامة ..
فارس : الله يسلمج ..

نزلت و صكيت الباب .. 

دخلت البيت .. هيفاء فصخت عباتها و مريم نفس الشي .. يطالعون نفسهن في المنضرة المعلقة في نص الصالة .. 

عيون : ثيابكن يبتونهن ..
مريم : ايه اكيد ..
عيون : بسرعة عيل لا نتأخـر ..

قبل ما اروح وقفتني هيفاء ..

هيفاء : عيون ..
عيون : آمري حبيبتي ..
هيفاء : ما يامر عليج عدو .. بس وين غرفة التبديل .. 
عيون : عند الدري ..

ابتسمت و مشيت .. دخلت الغرفة .. فصخت عباتي و شيلتي .. فتحت كبتي .. طلعت فستاني .. أمبييه .. شلون البسه الحين .. احسه وايد عاري .. و فارس اكيد ما بـ يرضى .. اتذكر لما اخذته كان بداية زواجنا و كنت ما أواطن فارس .. اخذته عناد له .. بس الحين ..

البسه و امري لـ الله .. بدلت ثيابي .. لبسته و وقفت قبال التسريحة اطالع نفسي .. 

صج انه شوي عاري .. بس وايد حلو .. لونه احمر .. فيه خيط ينربط في الرقبة .. قصير لين الركبة .. و من ورى طويل .. و مفصل جسمي تقريبا .. الحمدلله اني توني حامل .. " خليت يدي ع بطني " ما فيني حتى بطن .. 

يلست ع الكرسي الي مقابل التسريحة .. فتحت الدرج .. شفت في ويهي الطقم الي عطاني اياه فارس .. ابتسمت و تذكرت امس .. رفعته .. و طلعت الطقم الي تحته .. لبست السلسلة .. و الخاتم .. التراجي كانوا وااايد كبار حسيت اذوني بـ تنجلع .. لبست السويرة .. طالعت نفسي و ابتسمت .. مثل ما قلت لكم تسريحتي وايد بسيطة .. كنت مرفعة شعري علشان ما يطلع من الشيلة .. 

شلت الربطة و طاح شعري ع كتفي بـ تسلسل .. عدلته لانه شوي اعتفس يم الحلزونات .. طالعت نفسي و ابتسمت .. 

فتحت كبتي .. و طلعت الصندل .. يلست ع المرتفع الي يفصل الغرفة و غرفة التبديل لانهم متداخلين في بعض .. 

دخلت ريلي الاولى في الصندل .. و انفتح الباب .. " فارس " ..

بدت دقات قلبي تزيد .. بس ما بينت هذا الشي .. تميت ارفع الخيط و فارس واقف يطالعني .. آنه بقيت منزلة راسي أطالع الصندل .. ارفع خيط خيط بـ يد ترجف من الخوف .. رفعتهم لـ ركبتي .. شلت الصندل الثاني و نفس الشي .. وصلت لـ الركبة .. و ربطته .. 

قلبي زاد في خفقانه .. 

وقفت بس بعدي منزلة راسي .. اول مرة البس جيه جدام فارس .. رفعت راسي .. بس طالعت نضراته .. ما فهمتها .. كان عاقد حواجبه و هـو يطالعني .. ما قدرت استحمل اكثر .. كنت بـ اتخطاه و بـ اطلع من الغرفة .. بس هو مسكني من ذراعي و وقفني قباله .. طالعني من فوقي لـ تحتي و بعدها ايده ميودة ذراعي ..

بـ اشمئزاز : بـ تروحين جيه ..؟!!

" صخيت شوي بعدين رديت "

عيون : ايه ..

سحبت ذراعي .. و رحت لـ السرير .. شلت عباتي و شيلتي .. 

لبست العباة .. بعدها رفعت راسي و طالعته .. بعده واقف مكانه يطالعني بـ نفس النضرات ..

عيون : فارس .. شفيك تطالعني جيه ..؟!

سكت مدة و بعدين تكلم ..

فارس : بدلي الي لابسته ..
عيون : شـنـو البس ..؟!

صرخ علي صرخة خلتني أغمض عيني و اشهق ..

فارس : ما يهمني .. المهم ما تطلعين جيه ..

دمعت عيوني بس تداركت الموقف و مسحت دموعي قبل ما تخرب مكياجي .. 

حقرته .. لان صج ما عندي رد .. من صجه .. شـنـو البس !!!!!

فصخت عباتي و شيلتي .. علقتهم .. و يلست ع التسريحة و دموعي تطيح .. فصخت الخاتم بـ عصبية .. و رميته .. و السلسلة بعد و التراجي و رميتهم ع التسريحة و آنه بعدي اصيح .. 

تقرب مني ..

فارس : شفيج ؟؟! آنه قلت بدلي ملابسج ..

شفتي ترتجف اباا اتكلم بس موب رايمة .. سكت و هو يطالعني من منضرة التسريحة .. نضراته تذبحني .. شكله معصب .. 

صرخ عليّ : ما تسمعين ؟!
رديت و آنه اصيح : امبلى اسمع .. مانيب رايحة .. وصل مريم و هيفاء ..
فارس : أستينيتي ..
عيون : ايه استينيت زيــــن ..

حوطت ويهي بـ ايدي و اخذت اصيح .. 

رد علي و كأنه يباا يهديني ..

فارس : ما عليه روحي فيهم .. بس لا تصيحين .. 
عيون : .... " ما شي رد " 
فارس : بس عيون .. خلاص لا تصيحين .. قلت لج ما عليه ..
صرخت عليه و دموعي تطيح : مو هذا الي يصيحني .. الي يصيحني معاملتك لي و كأني ياهل .. 

طالعني بـ حنية بعدها ابتسم .. تقرب مني و باسني في خدي .. 

فارس : يلا عُـيـون اخرتينا ..

مدري ليش بقيت جامدة اطالعه .. يطالعني .. بعدين طلع .. توني منتبهة لـ نفسي .. نقزت .. طالعت ويهي .. يــــــا ربـــــي .. اخترب المكياج .. بسرعة .. لبست شيلتي و عباتي .. 

بس قبل ما امشي .. رديت و لبست الطقم الي رميته .. ركضت .. فتحت الباب و طلعت من البيت .. 

ايييه .. مريم شكلها معصبة .. ركبت جدام .. 

مريم : جان بقيتي ..؟!
عيون : ....... " ماشي رد " 
مريم : اكلمج ؟!
فارس : بس مريوم ..

ما سمعت صوتها .. صخت ..






" هيفاء " 
[ سيارة فارس .. 9:15 الليل ]

احس الجو متكهرب بين عيون و فارس .. احساسي يقول جيه .. من البداية شاكة في علاقتهم .. بس بعدين لما شفتهم لـ آخرة مرة .. قلت يمكن قبل كانوا متضايجين من شي ..
بس الحينه ردوا .. و شكلهم متناجرين .. 

همست لـ مريم ..

هيفاء : مريم ..
بـ نفس صوتي : هلااا ..
هيفاء : شلون تزوجوا عيون و فارس ..؟؟!

سكتت شوي و بعدين ردت ..

مريم : شلون يعني ما فهمت ..
هيفاء : بس خلاص ..
مريم : شصاير ..

عُـيون : شفيكم من مساع لـ الحينه تتكلمون بـ صوت واطي ..

مريم : هاااه .. لا و لا شي .. بس تسألني وين القاعة ..

قرصتها في ركبتها الجذابة ..

مريم : آآآي .. " بـ صوت واطي " شبلاج ؟!
نزلت صوتي : جذابة ..
رفعت صوتها : ما غيرج جذااب ..

عيون : يعني مريوم جذااابة .. تجذبين عليّ ؟؟!

مريم تخلي يدها ع بوزها و تطالعني .. آنه ضحكت ..

.....

" ام سامر "
[ القاعــة .. 10:00 الليل ]

ام سلطان : وييه .. فديتها بنيتي لـ الحين ما يات ..

التفت لها .. 

ام سامر : عيون هم ما يات و لا مريم .. 
ام سلطان : مو جنهن صيفوا ..؟!
ام سامر : مدري فيهن ..
ام سلطان : اتصلي فيهن يا خويتي .. طمني قلبي الله يطمن قلبج ..
ام سامر : قطيعة .. منين اتصل لهن ..
ام سلطان : منين بعد .. أحلام و رهف عندج ..
ام سامر : اييه صدقج .. اقول لـ رهف ..

و الله انها بنت خير .. من طريت اسمها كانت جدامي ..

رهف : خالتي عيون يات لو لا ؟!
ام سامر : لا لـ الحين ما يات .. اتصلي فيها ..
رهف : زين سألوا هيفاء أو مريم .. ثنتينهن كانوا معاها ..
ام سامر : لا الحينه كلهن ما يَـو .. اتصلي لهن ..
رهف : ان شاء الله ..

راحت يابت تلفونها .. تقربت منا و تلفونها في اذونها .. 

رهف : السلام عليكم .. شلونج هيفاء ؟! .. الحمدلله بخير .. ايه بخير .. الا وينكن تأخرتون .. اييه .. ننطركن .. ان شاء الله .. لا الطابق الرابع .. ايه ايه .. بعد الكوفي شوب .. يووه .. غفران عند الباب .. الله يخمد بليسها .. طفرتني .. ييبيها معاج .. ههههههههه .. مع السلامة ..

ام سامر : هااه وينهن ..؟!

ابتسمت و يا محلى ابتسامتها ..

رهف : عند باب القاعــة .. 

....

" هيفاء "
[ باب الفندق .. 10:07 الليل ]

نزلت من السيارة .. مريم مشت جدامي و هي ترفع فستانها لانه كان وايد طويل و يطلع من العباية .. 

مشيت لما وصلت لـ باب الاستقبال في الفندق .. أوووه .. نسيت تلفوني .. رديت بسرعة لـ السيارة .. فتحت الباب .. كانت عيون تصيح .. بس ما انتبهت لا هي و لا فارس لي .. قلت لكم ان صاير شي بينهم .. علاقة زواجهم مدري .. احساس يجيني فجأة احسه زواج غريب .. متقلبين مدري شلون .. 

فارس : الحين ما تقولين لي شلون بـ تنزلين و انتي تصيحين ..
تصيح : كيفي .. انت ما لك خص فيني ..
فارس : و الاخير معاج .. كنت معصب و اعتذرت لج .. شتبيني اشوي يعني .. احب ريلج يا ست عيون ..
عيون : ........ " تصيح " 
فارس : مسحي مكياجج علشان محد يلاحظ انج تصيحين .. و نزلي بسرعة اخرتيني ..
عيون : مانيب نازلة .. ابااا اروح البيت ..
صرخ عليها : عُــــيـــون .. لا تصيرين ياهل ..
تصرخ عليه و هي تصيح : ما غيرك ياهل ..

آنه طلعت و صكيت الباب .. 

مشيت بـ خطوات ثجيلة .. بعدين سمعت صفعة باب السيارة وراي .. لفيت .. كانت عيون .. من شافتني نزلت الغشوة على ويهها ..

ابتسمت أونـي مدري بـ شي ..

هيفاء : يلا تأخرنا ..!
عيون : ...... " ماشي رد "

مشيت .. و هي مشت وراي .. وصلنا لـ القاعة .. كانت مريم عند الباب .. شافتنا ابتسمت بعدها دخلت .. 
دخلنا .. بس قبل ما يشوفونا .. سحبت عيون .. و اخذتها غرفة التبديل .. 

فصخت عباتي .. و هي هم فصختها .. تصدقون فستاان عيون مرة عيبني .. وايد حلو و ناعم .. بس موب كأنه شوي عاري .. ما عليه خلها تستانس بـ حياتها قبل ما يطلع لها بطن و تتحسر مثل أحلام .. 
فصخت شيلتها بس فرت ويهها الجهة الثانية .. راحت لـ المنضرة .. اخذت كلينكس و مسحت كل مكياجها ..

هيفاء : ليش مسحتيه ..
عيون : هاااه .. لا بس وايد ثقيل .. 

طالعتها مدة .. بعدين فتحت شنطتي .. طلعت منها علبة مكياجي الصغيرة .. 

هيفاء : تبيني احط لج ..
ابتسمت : يا ليت .. الي تحطينه انتي احلى ..
هيفاء : ههههههههه .. انزين .. يلا تعالي ..!!

حطيت لها .. ما شاء الله عيون حتى بدون مكياج حلوة .. قلت بـ اقول لها عنها و عن فارس .. بس صخيت لما شفتها تضحك .. 

طلعنا و تلقتنا ام سامر و أمــي .. ليش تأخرتوا .. و و و و ..
حافظين الاصطوانة .. 

ام سامر : وييه .. عيون شـنو لابسة .. ؟؟!
عيون : فستان بعد شنو ..
ام سامر : ما قال لج شي فارس ..
عيون : هااه .. لا ما قال شي ..

كانت مرتبكة .. مشت بعد هـ الجملة اونها بـ تروح لـ مريم .. 

هيفاء : آنه بعد بـ اروح ..
ام سلطان : وين ؟!
هيفاء : وين بعد .. مع عـيون ..
ام سلطان : انزين .. روحي .. بس بعد جيه نص ساعة تغشوا .. لان راشد و العنود بـ يوصلون ..
ابتسمت : ان شاء الله ..

ردت ليّ الابتسامة .. مشيت و آنه رافعة فستاني .. لانه واايــــد طويل .. بس ناعم .. يعني موب مثل فستان مريم .. 

دمعت في وحدة مارة يمي .. 

.... : آآآه ..
هيفاء : السموحة خيه .. ما انتبهت ..
.... : لا عادي ما صار شي ..

بس لما رفعت راسي و طالعتها.. حسيت نفسي منهااارة كليا .. و هـي مثلي يمكن صدمتها اقل من صدمتي .. آنه وقفت صنم ما اتحرك .. اطالعها .. لا هذه هــي .. متأكدة هذه هــي .. 
يتبع ...





الجزء العشرون(الفصل الثاني)

تطالع الحرمـة الي وقفة جدامها .. تحس بـ الصدمة تسري في عروقها .. متأكدة هذه هـي .. هذه ليلى زوجة جاسـم .. و و و .. بنت خالته .. ايه هذه هي الي فضلتها ام جاسم عليّ .. 

واقفة و دمعة تتلألأ في عينها .. بس تخونها في هذه اللحظة ما طاحت .. الا بقت معلقة .. تنطر العاصفة الي بـ تهزها .. و بـ تطيحها بـ براكين من الدموع .. 

هيفاء و ليلى .. عنصريـن .. في شخص واحـد .. ليلى الانسانة الي كانت محيرة لـ جاسم .. و هـي بنت خالته .. بس جاسـم ما حس بـ أي شعور يجمعه معاها .. رفض هذا الشي .. و تزوج هيفاء و خلاهم جدام الامر الواقع .. 

عمرها امه ما سكتت .. دمرت حياتهم و حولتها جحيم .. لما صار الشي الي تبيه .. سلطان تدخل في الموضوع و خلى اخته تطلب الطلاق .. تزوج جاسم ليلى .. 

بس الشــي الغامض الوحيـد في حياتهم .. 
" الياهل .. مايد" منين ياا و ليلى ما تييب عيال ..؟!! 

غمضت عينها و أخذت نفس عمييق .. فتحتها و كانت تتمنى لو هـ الدمعة تطيح .. بس خانتها .. تمت واقفة .. غمضت عينها و تنفست بـ صعوبــة .. تباا تصرخ .. " ماشي أوكسجين " 

خلاص يا هيفاء الاوكسجين نفذ .. ما عاد في أوكسجين .. حست بـ دوخة في راسها .. تداركت الموقف في الوقت المناسب و مسكت حافة الكرسي الي كان عدالها ..

ليلى : أ أ أنتي هــيفاء .. 

ما ردت .. لا موب مطنشتها .. الا لسانها صاير ثقييل .. 

حركت ريلها بـ صعوبــة .. و مشت وهي نفسها ما تدري وين رايحة .. دعمت في وحدة ثانية .. تنهدت و صكت ع اسنانها .. منوو الي بـ تفجعني الحينه ..

" هيفاء .. بنيتي بلاج ..؟! بسرعة العنود و راشد بـ يوصلون و انتي بعدج .. "

أستوعبت الصــوت .. هذه ام سامر .. انفجرت و كأنها من سنة ما بجت .. طاحت في حضن خالتها .. دفنت راسها و نثرت دموعها .. 

الكل واقف يطالعها .. 

من جهة ثانيــة .. ليلى مسندة راسها و تسمع بجي هيفاء .. تتمنى لو كانت لها القدرة انها تبجي مثلها .. غمضت عينها .. نزلت ع الأرض .. سندت راسها ع الجدار .. و أنين هيفاء يترنح في أذونها .. 

" ماما ... ثوو فيث تثيحين " 

فجت عينها .. و دموعها تنزل بـ جموود ع وجنتها .. ابتسمت ابتسامة صفرة .. 

ليلى : ما فيني شي ماما .. وين يدو ؟؟! .. روح لها ..
مايد : مانيب رايح .. اباا بابا ..

وقفت ع ريلها .. مسكت يد ولدها .. و رفعته لها بـ كل ألم .. حضنته .. عصت عليه .. شعرها طايح ع ويهها .. و مغطي نص ويه مايد .. 
دموعها غرقت شعره .. ويهها .. و كل أحاسيسها انفجرت في هـ اللحظة ..

//
//

نزل ريله من سيارته بـ هدوء .. ما يباا ايي .. يحس نفسيته مخنووقــة .. " نزل الريل الثانية و تنهد ".. شلون اجابلها الحيين ..
يحس السبب الي خلاه يتهاوش معاها كانت تاافه .. و وااايد بعد .. بس ....

بشار : يا ريال شبلاك ..؟!
فارس : لا سلامتك مافيني شي .. يلا تأخرنا ..

بشار كان يطالعه و هـو عاقـد حواجبه ..

فارس : بلاك تطالعني جيه ..
بشار : انت فيك شي اليوم ..؟!
فارس : اناا !!!!!! .. 
بشار : لا الطوفة .. انت في حد غيرك واقف هنيه ..

سامر : يلا بسرعــة .. 

فارس : انزين يلا تعال ..

يطالع فارس و هو رافع حواجبه ..

فارس : شبلاك انت اليوم استينيت ..!؟
بشار : انت الي بـ تينني .. 

يودني من ايدي و سحبني ..

بشار : اقول تعال .. و ما بـ تهرب .. بـ اعرف كل السالفة .. 

وقف مكانه .. و سوى حركة بـ ايده .. 

بشار : بس بعدين ..

فارس حرك راسه .. أونه موب مهتم .. مشوا بعدها .. بس أكيد ما بيـدخلون القاعـة ..

ليش يايين عيل .. نوقف برع .. ؟؟

اذا كانت القاعة في فندق .. هو الفندق طابق واحد منه .. فيه قاعتين و حواليهم مطاعم .. 

يلسوا فارس و سامر و بشار ع طاولـة .. شوي و بشار مدري وين رايح .. المهم .. 
تقريباً كل الي كانوا يقولونه عن الشركة و المشاريع اليديدة و الصفقات ..

" بـــاااابــاااااااا "

تلقاها حضن سامر .. 

سامر : ههههههههههه .. يا عيون بابا انتي ..

يلست في حضنه .. تلعب بـ اصابع ريلها .. فارس و سامر جيه يتكلمون عن مشروع في الشركة و عن ايجابياته و سلبياته .. شوي و تكلمت ..

غفران : بابا تبيك الماما ..
سامر : توج متفيجة قايلة ..

تحك راسها بـ طريقة تضحك ..

غفران : نثيت ..
سامر : هههههههههههه .. ماعليه .. ابقي ويا فارس بـ اروح اشوف شو تبي الماما .. زين ..
تبتسم : زين ..

و بعدها تطالع فارس بـ مكر ..

فارس : يكفينا شرها بنتك .. خذها معاك احسن ..
سامر : ههههههههه " يقرصها في خدها" حليلها بنيتي .. ما بـ تسوين شي صح غفورة ..؟!
غفران : ثح ..
فارس : تكفى سامر خذها معاك .. بـ تسوي لي مصية هذه .. 
سامر : ههههههههههه .. قالوا لك وحش .. دقيقة و بـ ارد ..

مشى عنها و خلاها .. نقزت من مكانها .. و يلست في حضن فارس .. 

بـ ببراءة : اناا ما اهبها بتك ..
من غير نفس : عندي الف الحينه .. و أي بنت هذه ..؟! 
غفران : أموو أيون .. أقول لها تهملني تقول مانيب حاملتنث .. لان في بتني بيبي ..

تغيرت ملامح ويهه .. طالع باب القاعــة .. و يشوف الي يدخل و يطلع .. رهف و سامر واقفين بعيد عنهن يتكلمون .. 

فارس : آآآي .. شبلاج غفران ؟!
غفران : قول لها تهملني ..
فارس : غفران و الله موب متفيج لج ..
برطمت : انااا ما اهبك انتَ و بنتك أيوون ..
فارس : هههههههه .. هذه زوجتي موب بنتي ..
غفران : لاااع بنتك ..
فارس : انزين .. ليش ما تحبينها .. 
غفران : لانها ما تهملني ..
فارس : لأن في بطنها بيبي ..
غفران : تذااااب .. " تيود بطنها " اناا بأد في بتني بيبي .. ثووف ..
فارس : هههههههههههههههههه .. الي في بطنه بيبي ما يحملونه ..
غفران : لاااع .. انتَ هملتها انا ثفتك ..
فج عينه : اناا !!!!




" اخذها ع قد عقلها "

فارس : و في وين شفتيني يا حلوة ..
غفران : انا اثني غفلان موب هلوة ..
فارس :ههههههه .. فديتج .. ما عليه وين شفتيها ..
غفران : يووم نلووح هنااااك ..

" يا ربي و كأنها قطارة " 

فارس : في وين هنااك ..؟!
غفران : هناااك .. بأييييد ..
ياخذ نفس : اللهم صبركِ يا روح .. وين بعييد ..
غفران : في البحر ..
يعقد حواجبه : البحر !!! .. 

رجعت ذكرياته .. اييه صح البحر .. قصدها الريف .. بس متى يا ربي ما اذكر ..!!!

اخذت عيون الماي و قعدت ترش عليه و هو يركض 
فارس و هو يشهق من الركض تركت الماي و وقفت تضحك عليه..

فارس : هَيِن هَيِن عيون .. زين اوريج
عيون : هههههههه بشوف شنو بتسوي

ما شافته الا يركض ياي لها .. خافت أخذت تركض وهي رافعة تنورتها.. ركبت فوق وحدة من الحجارة الكبيرة .. كانت متروسة حفر و هي ما انتبهت .. طاحت في وحدة كبيرة .. و انترست خمق .. أخذت تصيييح مثل اليهال .. 
كان يطالعها و يضحك بـ صوت عـالي .. 

صرخت عليه : حمااااار .. هذا وقته تضحك ..؟!

و ردت تصيح مرة ثانية .. 
مد لها ايده .. 

فارس : تعالي ..
و هي تشهق من البجي : ما ابااا ..
فارس : شبلاج .. هههههه .. و الله ما بـ اسوي فيج شي .. تعالي ..!
عيون : قلت لك ما ابااك .. غصب .. روح ناد لي سامر .. ســــامــــر .. ابااا اخوي سامر ..
فارس : كيفج عيل نقعي هنا .. 
أخذت تصرخ : ســــــامــــــــــــر

نزل فارس في الحفرة .. راح لها و حملها .. اخذت تصرخ و تطقه ع صدره ..

مينوووون .. خلني .. قلت لك ما ابااك عيون :
فارس : غصبا عنج ..

وداها ع الحصير .. نزلها و هي بعدها تصيح .. 

فارس : بنتكم ياهل

غفران : فااااااااارث ..

انتبه لـ روحه ..

فارس : خير ..
غفران : انت ليث تهب أيون ..
ابتسم : لأنها بنتي >> يسايرها ع قد عقلها بعد شو يسوي .. 
غفران : وع .. انا ما اهبها .. " تمد له ايدها " اهملني فارث ..
فارس : لا انا ما احمل الي ما يحبون عيون ..
غفران : بث خلاث اهبها ..
فارس : لا ما تحبينها .. 
برطمت : اهبــــــــــهـــــا ..
فارس : لا ما تحبينها ^_^
غفران : اوووه .. انت كرييه نفثها .. انا ما اهبك .. " تطلع له لسانها " 

و تركض رايحـة لـ أبوهـا ..

//
//

يالسة تطقطق ع الكمبيوتر بـ ملل .. تصرخ " أوووووه ممل هذا " 

تنزل الكتاب من جدام ويهها .. و ترميه ع الطاولة .. 

ميثا : هذه موب حالة .. لا تذاكرين و لا تخلين غيرج يذااكر .. 

تسوي لها حركة بـ يدها ..

شوق : روحي زين .. " تيود الماوس " خلني اشوف شو صار هني ..
ميثا : اففففف .. قومي ذاكري احسن لج .. 
شوق : .... " موب مهتمة "

تيود كتابها .. و توقف ..

ميثا : كيفج .. " تأشر لها بـ يدها " انتي الخسرانة موب آنه ..

طلعت من الغرفة و صكت الباب وراها بـ قوة ..

شوق : اييه .. هذه صايرة وايد معقدة هـ الايام .. زيين .. خلها تولي ..

" صوت تلفون ميثا " 

شوق : مـــــــيــــــــثـــــــا ..

" ماشي رد "

تصرخ بـ صوت أعلى و هي ترد الكرسي ع ورى ..

شوق : ميـــــثــــــــا و يــــهـــد .. افففففف ..

توقف و تدز الكرسي ع ورى .. تاخذ التلفون .. تقلب فيه .. لانه وقف ما يرن .. توها بـ ترده و يرد يرن .. 

شوق : افففففف .. انا بـ اشوف منو هذه الي غربلتني ..

ترفعه بدون ما تشوف الرقم ..

شوق : انتي موب كنج غربلتينا .. نعم .. شتبين ..؟!
" صوت رجولي " : شــــــــوق .. " يصرخ عليها " مـيـنونــة انتي .. يزاج عندي .. خلني ارد البيت .. 

تنزل التلفون من اذونها .. تطالع الرقم .. " ناصر " امبيييييه .. شوو اسوي الحينه ..





ناصر : شوووووق .. 
شوق : هااه هااه .. شـ شـ شـوو ..!!!
ناصر : وشو هاااه .. روحي نادي ميثا ابيها ..
شوق : شو تبي فيها ..
يصرخ عليها : شــــــوق ..
انتبهت لـ نفسها : ان شـ شـاء الله .. الحينه بـ اناديها .. " بـ صوت خافت " وع ..
ناصر : شوو ..
شوق : هااه .. لا سلامتك .. كنت اكلم الخدامة .. 
ناصر : ايه احسب بعد .. بسرعة ناديها .. 
تاخذ نفس : الحمدلله
يصرخ عليها : يـــــــــلا ..

تصك ع اسنانها .. و تناقز في مكانها .. ما تدري شوو تسوي .. ترمي التلفون ع المكتب .. و تسمع فيه صرخة ناصر عليها .. 

تصــرخ : مـــيـــثـــــا .. " تحرك ايدها بـ عبث " لحــقــي علــى عمرج .. 

تفتح ميثا الباب .. 

تسند روحها ع طرف الجدار .. و تتكتف ..

من غير نفس : هاا شتبين ..؟!
تحرك يدها بـ طريقة عشوائية : نــ نــ نــاصر .. تلفوون .. يبيج .. 
تعقد حواجبها و تعدل يدها : شوو ..؟!
تصرخ : نـــاصــر يبــيــج في التــلفـون ..

تيود الباب ..

ميثا : ههههههه .. جذبي بـ غيرها ..

تتقرب منها .. تيودها من ذراعها و تعص عليه ..

شوق : و ربــــي ما اجذب .. يبيج ..
بـ خوف : شـ شـو يبي مني ..
شوق : و الله مدري ..
باقي شوي و تصيح : شوق .. حلفي قولي و الله .. لا تجذبين عليّ شووق ..
شوق : و الله ما اجذب ..
ميثا : وين التلفون ..؟؟!
شوق : ع المكتب ..

تطالع شوق بـ نضرة خوف .. شوق علشان تطمنها ابتسمت .. بس هـ الابتسامة زادت شكوك ميثا .. و خلتها تموت من الخوف .. يودت التلفون .. و يدها ترجف من شافت اسم ناصر ..

رفعت نضرها لـ شوق ..

شوق : يلا ردي ..

خلته ع اذونها ..

ميثا : هـ هـ هـلا ناصــ ـ ـ ــر ..
ناصر : أهلاً ميثا .. شلونج حبيبتي ؟؟!

تفج عينها .. تنزل التلفون من اذونها .. و تطالع الأسم عدل ..

شوق : شبلاج .. شوو قال لج .. مــيــثااا ..
ميثا : متأكدة هذا ناصر ..
شوق : اييييه ناصر .. شوو قال لج .. خليه ميكروفون ..

تبلع ريجها .. و تخليه ميكروفون ..

ميثا : الحمــ ـ ـ ـدلله بـ بـ بـخير ..
ناصر : ههههههههههههه .. شو بلاج ميثاني خايفة ..

ترفع راسها تطالع شوق .. و ثنتينهن فاجين عينهن ..

ميثا : هاااه .. لا سـ سـلامتـ ـ ـ ـك موب خايفـ ـ ـ ــة ..
ناصر : انزين .. جهزي بـ ايي آخذج .. 
ميثا : و و و ويــن !!!
ناصر : انتي جهزي .. بس ما اوصيج .. أحلى ثيابج لبسيها ..
بـ خوف : ناصر وين بـ توديني ..؟!
ناصر : و لا مكان .. انتي بس جهزي .. 
تصيح : دخييلك ناصر لا تخوفــني ..
ناصر : شو حبيبتي ما اخوفج انتي لبسي .. 
ميثا : اوكــ ـ ـ ــيه .. مع السلامة ..
ناصر : الله يسلمج ..

تصكه و ترميه ع طاولة المكتب .. تخلي راسها ع الطاولة .. شعرها يتناثر عليه و دموعها تطيح بـ خووف ..

تتقرب شوق منها .. خلت يدها ع كتفها ..

شوق : شو بلاج ميثاني .. لا تصيحين ..

ترفع راسها .. ترد و هي تصيح ..

ميثا : خــــاايــفــة ..
تبتسم : من شوو .. ماعليه يمكن حس بـ التأنيب ع الي يسويه فينا ..
ميثا : لا موب جيه .. لو حس بـ التأنيب جان قال لي انا و انتي .. موب ........

و ترد تصيح ..

//
//

سامر : راح البيت انتي وايد تأخرتي .. و بكرة عليه شركة .. ماعليه حنا بـ نوصلج ..
عيون : بس ليش ما قال لي ..
سامر : شبلاج عيون .. اقول لج تعبان .. 
عيون : اففففف .. انزين .. بـ ايي معاكم ..

ركبت سيارة سامر .. و غفران طبعاً لعوزتها .. لما وصلت بيتهم ..

عيون : مع السلامة ..
الكل : الله يسلمج ..

نزلت و صكت الباب .. 

وصلت لـ باب البيت .. كان مفتوح .. فتحته .. و دخلت .. فتحت الباب الداخلي .. المكان ظلام .. شغلت الليت .. و انضارها تدور في المكان .. موب قال تعبان .. وينه الحين ؟؟!

مشت بـ خطوات خفيفة .. فتحت باب الغرفة .. شغلت الليت .. فارس ما كان نايم .. أو بـ الاحرى موب موجود في الغـرفــة ..

فصخت شيلتها و علقتها .. و نفس الشي عباتها .. طلعت لها ثياب .. خذت شاور سريع .. طلعت .. و هي تلف شعرها في الفوطة .. وصلت لين التسريحة .. شالت الفوطة و رمتها ع طرف التسريحة .. 

فتحت شعرها و طاح بـ تسلسل .. اخذت المشط و يلست تسرحه .. عصت ع المشط و هي تسمع صوت حركة في البيت .. شفتها كانت ترجف من البرد و الخــوف .. 

وقفت و لمت شعرها ع فوق .. طالعت ساعتها .. " 1:30 الليل " .. حــرامــي في البيت .. بس يمكن فارس .. 

وقفت و راحت يم الدريشة .. فتحت الستارة ع خفيف و هي تطل منها .. 

صوت وراها خلاها تنتفض ..

فارس : توج يايـــة ..

غمضت عينها .. و خلت جبهتها ع الدريشة .. عصت ع الستارة .. 

فارس : عُـيـون .. أكلمج ؟!
عيون : .... " ماشي رد "

يودها من ذراعها و خلاها مواجهته .. 

فارس : تسمعيني اكلمج لو لا ؟!

تلف ويهها الجهة الثانية .. لان لو تلاقت نضراتها بـ انضاره .. بدون شك .. دموعها بـ تطيح ..






..::][ الجــزء 21 / الفصل الأول ][::..

"لو ضاعت مفاتيح الوفا من كفوف الزمن .. أوعدك .. ما أضيع مفتاح غلاك دامني حـيّ .. ما عدت تشتاق لـ صوتي .. و لا تحب تسمع سكوتي .. يا ترى لو مت بـ تفرح بـ موتي ؟! "


طالعت التسريحة بـ حيرة .. يد دافيـــة .. ماسكة ذراعيّ .. كنت أتمنى لو هـ اليد تمسك وجنتي .. دمعتيّ .. تحس بـ حرارتها .. و يحس هـ الفارس بـ المُر الي معيشني فيه .. 

فارس : لـ الحينه زعلانـة ..

فتحت بوزي اباا اتكلم .. بس حتى القدرة راحت منه .. حسيت بـ الضعف في كل جسمي .. قرب فارس صبعه .. مسح الدموع الي كانت مثل السيل تسري ع خدي .. تأمل الدمعة في صبعه مدة ..

بعدها مسحها ع جبهته .. أبتسم لي ..

فارس : ما استحق دمعة من عينج يا عُيون ..
رديت بسرعة : الا تستحق روحي ....

وقفت عن الكلام لما شفت الإبتسامة مرتسمة ع شفته .. و حواجبه مرفوعـة .. نزلت راسي .. طاحت خصلات من شعري ع ويهي .. و التصقت في دموعي .. 

باعدها عن ويهي بـ طرف صبعته .. و قال لي و هو يتأمل ملامح ويهي و خصوصاً عيني الي انترست بـ الدموع ..

فارس : كلامج دليل انج موب زعلانة ..

أبتسمت بـ خجل ..

عيون : و انا اقدر ازعل عليك يا ....
ابتسم : ايييه كملي ..

نزلت راسي و قلت بـ خجل ..

عيون : فارس ..

ضحك و لمني لـ صدره ..

فارس : الله يخليج لي.. فديتج عيون ..!

....

" مـيـثـا "
[ الغرفة .. 1:30 الليل ]

خليت راسي ع المخدة بـ ضعف و ألم كبيير .. راسي يوجعني .. و الدم كل ما نشفته عن جبهتي و خديّ يرد يسيل .. خاايفة يخلص دميّ من كثر ما نزفت اليوم .. آآه يا ناصر .. ما توقعتك اناني جيه .. حرام عليك الي تسويه فينا .. 

أوقات أشك انك اخويه .. أشك انك ولد أمي و أبويه .. حتى اني اشك انك انسان .. بـ المررة موب فاهمتك .. انت شوو .. شيطان تباا تدمر حياتي .. 

آآه ع حرقة مصيري و ع الدموع الي تنهمر من غير قدرة ليّ ع توقيفها .. 

شفت حركة في جسم شوق .. يبين انها سمعت أنيني .. شكليّ الليل ما بـ اناام ..

تذكرت شو صــار .. تذكرت أول ما شافني ناصر .. شلون نضراته لي ..

ناصر : بـ تروحين جيه ..

طالعت شـوق بعدها طالعته ..

بـ هدوء ما توقعته : وين حجابج ..؟!

نزلت راسي .. تداركت شوق الموقف ..

شوق : انت تدري ان حنا ما نلبس حجاب ..
صرخ عليها : انتي لا تتكلمين ما كفااج الي سويتيه .. 

سكتت شوق .. و انا بـ دوري تكلمت ..

ميثا : ناصر .. حـ حـنا ما نلبس حجاب .. انت كل مرة تشوفنا نطلع لـ المدرسة بدون حجاب و و و ما تكلمت ..

رد و كأنه يباا يكتم غيضه ..

ناصر : انزين .. تعالي لي السيارة .. بس الخطأ موب عليكم .. ع الحظ الي خلاكم تيون .. و تذبحون أمي ..

طالعناه ثنتينا مصدومـيـن .. شــلون يا نااصر ذبحنااها .. حنا ما لنا أي ذنب .. امي ماتت بعد الولادة .. شو صاير فيج يا دنياا .. حتى في الام حرمتينا .. و بعدها علقتيّ موتها علينا ..

سمعت صوت الباب ينصك .. طالعت شوق و دمعة في عينيّ ..

شوق بـ احباط : ما قلت لج يكرهنا ..
أخذت نفس : وين خليتي البوت ..
شوق : ميثا لبسي تحت التنورة بانطلون .. أخاف ناصر يسوي فيج شي ..

تقربت منها و خليت يدي ع كتفها ..

ميثا : ما له أي خص فينا .. حتى لو كان اخونا الكبير .. لبست قصير .. طويل .. ما لبست حجاب .. هذا شي راجع ليّ .. 
شوق : كيفج .. البوت ع الدرج ..

ابتسمت لها .. 

رحت يم الدرج .. يلست ع وحدة من عتباته .. رفعت البوت .. دخلت ريلي فيه .. و نفس الشي الثاني .. وقفت .. و أخذت نفس عميييق .. 
يا الله .. شو بـ يستوي الحين ..

مشيت بـ خوف .. حتى الارض احسها موب رايمة تشلني .. 

وصلت لـ الباب .. قبل ما افتحه التفت لـ شوق .. كانت تطالعني و الخوف باين ع ويهها .. ابتسمت ..

و طلعت .. كنت امشي في الحوش .. و حاسة ان مصيبة يايـة في الطريج .. الله يستر بس .. فتحت الباب الخارجي .. 

طلعت و انا اشوف ناصر يسوي لي حركة بـ ايده و هو يأشر ع ساعته ..انه تأخرت .. مشيت بـ خطوات أسرع .. فتحت باب ورى .. قبل ما اخلي ريلي .. وقفني صوت ناصر ..






ناصر : ليش راكبة ورى .. تعالي جدام ..!؟

جـــدام .. الله يستر .. ركبت مثل ما قال لي او بـ الاحرى أمرني جدام .. 

طول الطريج .. و أحس بـ الربكة تسري بـ عروقــي .. و صوت الراديو و الاخبار الي توجع القلب في اذوني تترنح بـ الم ..

ميثا : ناصر .. وين بـ توديني ؟!
ناصر : الحينه بـ تعرفين..

وقف السيارة .. طالعت المكان من الدريشة .. " مطعم " بس ليش ؟؟!

ناصر : يلا نزلي ..

خليت يدي ع مقبض الباب .. فتحته .. و يدي احسها تتقطع من الخوف ..

نزلت .. و بعديّ نزل ناصر .. تقرب مني .. و زخني من ايدي .. 
عقدت حواجبي اطالعه .. بس هو اكتفى بـ ابتسامة خلت كل شعرة مني توقف .. 

دخلنا داخل المطعم .. مدري ليش أحس الكل يطالعني .. رغم اني موب الوحيدة الي ما عليها حجاب .. بس يمكن الوحيدة الي لابسة قصير .. احس نضراتهم تطالعني و كأني زوجة ناصر .. 

ابتسمت في داخلي .. " زوجته " ما يدرون اني أخته ..

مشيت و انا بس اطالع المطعم .. لـ اول مرة ادخل مطعم .. ناصر كان محرم علينا الطلعة .. و اذا طلعنا زياد .. طبعاً يحصل كم هزبة .. 

طالعت المكان الي وقفت فيه .. شفت نفسي انا و ناصر واقفين جدام طاولة عليها ريال تقريبا 45 سنة .. 

تماسكت و عصيت ع يد ناصر .. من طالعت الشيبة و انا احس بـ الرجفة في شراييني و كأنها تقطعها بـ سجاجين ..

الشيبة : حياكم .. ليش واقفين .. ؟!

يلس ناصر .. و انا يلست يمه .. طالعني الشيبة و ابتسم .. حسيت ورى هذه الابتسامة معانيّ كبيييرة .. 
طالعت ناصر ابااه يفهمني شو صاير .. و ليش يايبني هني .. بس هم ابتسم .. 

الشيبة : شلونج ميثا ؟

يعرفني !!

ميثا : الحمدلله بخير ..
ناصر يبتسم و يرفع حواجبه : انزين .. ما تسألين عن أحواله .. حتى و هـو جريب يصير زوجج ..

ما تصدقون شوو صار فيني هذه اللحظة .. زوجي !!! .. و جرييب .. شو صاير .. حراام عليك يا ناصر .. بـ أموت من الخوف ..

عقدت حواجبي : شو ؟؟
الشيبة : ليش ما قال لج اني خطبتج ..؟

يبين ان ناصر تلعثم في الكلام .. شو خطبني .. يعني انا آخذ هذا الشيبة ..

ناصر : شو تقول يا بو مازن .. لا انا قلت لها .. " سكت شويّ " بس تعرف دلع بنات .. أونهم يستحون ..

ضحك الشيبة بـ صوت عالي .. حتى الناس الي كانوا في المطعم بَدوا يطالعونا ..

همست لـ ناصر : شو صاير ناصر ؟؟!
بـ نفس مستوي صوتي : قولي انج موافقة و بس ..
عصيت ع اسناني : ع شو موافقة .. ع الزواج من واحد عمره أضعاف عمريّ ..
ناصر : سكتي الحين لا تخربين عليّ كل الي سويته ..
زيدت مستوى صوتي : بس آنه ما ابااه ..

يبين ان الشيبة انتبه لـ الي قلته .. طقااق .. ع كيفه نويصر يزوجني متى يباا و يطقني متى يباا .. آنه موب لعبة بـ ايده ..

الشيبة : كأني سمعت انج موب موافقة ..

وقفت .. و ضربت الطاولة بـ ايدي ..

ميثا : لأن يا أستاذ .. ناصر ما فاتحني في الموضوع .. و حتى لو فاتحني .. انا موب موافقة ..
الشيبة : طيب ليش ..؟!
ابتسمت بـ سخرية : لاني ما اتزوج واحد عمره اضعاف عمريّ بـ 3 مرات .. و اذا ناصر فهمك شي غير هذا ....

قبل ما اكمل كلاميّ وقف ناصر و طبع كف ع خدي جدام الناس .. و صرخ بـ أعلى ما عنده ..

ناصر : ما تزوجتينه ما تتزوجين غيره فااهمة ..
صحت و انا اصرخ عليه : لا موب كيفك .. ما ابااه يعني ما ابااه ..

وقف الشيبة ..

الشيبة : بس يا ناصر .. ما صار نصيب ..

ما سمعت شو قال ناصر بعدها .. ركضت و يدي ع مكان الكف ..

طلعت من المطعم .. ركضت في الشارع و انا مدري وين بـ اروح .. وصلت لـ نص الطريج .. الي مسكتني ذراع .. عصت ع يدي بـ قـــوة .. حتى اني صرخت من شدة الالم ..

لما طالعت ورايّ كان ناصر .. حاولت افلت من قبضة ايده .. بس كان عاص عليها ..

ميثا : هدني ياا النذل .. خلني لا اصرخ و الم عليك الناس ..
صرخ علي : بـ اشووف صــرخــي ..

طحت ع الارض من شدة الالم .. مسكني من وسط بطني .. و رفعني .. جني ياهل .. خلاني ع كتفه .. انصدمت و بجيت بـ صوت أكبر .. منين يت له القدرة يحملني .. 

اخذت أطقه ع ضهره .. و شعري طايح ع تحت .. 

شهقت لما حسيت بـ ضربة في جشمي كامل .. رماني ع الكرسي في السيارة ..

ركب هو جدام .. حرك السيارة .. يمشيها بسرعة .. الدنيا حسيتها فوضة .. صوت صياحي و دموعي الي تطيح ع الكرسي بـ استسلام .. صوت الراديو .. السيارات الي برع .. و ....

ما كملت كلاميّ لان ناصر فتح الباب .. مسكني من ذراعي و سحبني .. 

مر الوقت عليّ و كأنه دقايق .. فتح باب البيت .. رماني في الحوش .. فتحت شوق الباب .. شهقت و خلت يدها ع بوزها لما شافت الدم الي طلع من جبهتي .. 

تقرب ناصر منيّ .. زخني من شعري .. 

يصرخ عليّ : انتي ما تفهمين شوو سويتيّ .. " هزني من اكتافيّ " ما تفهمين .. ضيعتين تعبيّ لـ 10 اشهر بـ كلامج الفاضيّ .. " رد يهزني " تفهمين ..

أصرخ عليه و انا اهز كتوفي .. أحاول افلت من مسكة يدينه ..

ميثا : آنـــــــــه الــي بـ اتــزوج لــو أنت .. " شهقت من البجي " هــدنــي يا النــذل..

حصلت كم كف ع ويهي .. لـ درجة اني طحت مرة ثانية ع الارض .. و الدم الي يطلع من ويهي .. غطى الارض .. غطـى قلبي .. و غطى كل احساس يجمعني مع ناصر ..

تقرب منيّ ناصر مرة ثانية .. و توه بـ يزخني من قميصي .. يته ضربة بـ عصا .. 
لـ قوتها طاح ناصر ع الارض .. حاولت أعرف منو الي طقاه .. توقعته زياد .. 

رفعت يديني بـ صعوبة .. و مسحت الدم الي غطى عيني .. رفعت راسيّ بـ هدوء .. و انا اراقب شوق و في يدها العصا .. واقفة و جسمها ينتفض .. دموعها و كأنها بركان توه منفجر .. 

في هذه اللحظة .. دخل زياد .. لما شاف الموقف .. ركض جهتي .. رفع راسي عن الارض ..

بـ خوف : شوو صاير ميثا .. " لف جهة شوق " شو صااير ..؟!

من الخوف .. طاحت العصا من يد شوق .. صوت ارتطام العصا بـ الارض .. هز شوق ..
.. اهتزت كل مشاعري .. مع صرختها و طيحتها ع الارض ..

شوق " تصيح " : ما... كـنت ادري .. لما ... شفته .... يطقها... مدري .. 

حوطت ويهها بـ يدينها و أخذت تشاهق من البجيّ ..

خلانيّ زياد و راح جهة ناصر .. رفع راسه .. 
ناصر جسمه ما يتحرك .. ما شفت أي حركة تدل انه حيّ .. 

دقات قلبي اختلطت بـ دموعي و بـ الدم الي ترس قميصي الابيض .. 
خلاه مرة ثانية .. و تقرب من شوق مثل الحاير الي ما يدري وين يروح ..

زياد و شفته ترتجف : شوق .. حبيبتي قولي لي شو صاير ؟!
شوق : مدري .... ناصر ... أخذ " تشهق من البجي " .. ميثا ... و بعدين ... يابها ... و و و .. " ردت تصيح "

ضماها لـ صدره و حاول يهديها .. أتوقع قالت له كل شي .. بس ليش أخذني ما تدري .. كنت أسمعهم اييه .. بس أشوفهم .. موب رايمة حتى افج عيني .. الدم خرس ويهي كامل ..

تمتمت بـ كلمات تختلط فيها كل معنى لـ الألم الي عيشني فيه ناصر .. تكلمت و جسمي مرمي ع الأرض .. عيني مصكوكة .. شعري متناثر ع ويهي و مختلط بـ الدم .. شفتي ترتجف .. 

ميثا : يباا يزوجني من شيبة اسمه بو مازن " دموعي بدت تطيح " انا لما رفضت جدامه .. " صحت " طقاني و و يباا يزوجني ايااه غصباً عنيّ ..
مدري شو صار بعدها .. غير اني غمضت عيني .. أغمى عليّ .. و قبل كل هذا سمعت صرخة شوق .. 

فتحت عيني .. و انا اشوف شوق تمسح ويهي و بـ الاخص جبهتي بـ قطن و معقم .. 

بـ صوت تعبان : ناميّ ميثا .. شكلج تعبانة .. 

يودت يدها .. 

ميثا : وين ناصر ؟! 
تكلمت و شفتها ترتجف : خذااه زياد المستشفى .. 
ميثا : الساعة كم الحين ..؟؟؟

مع كلمتي طقت ساعة الصالة تعلن منتصف الليل .. و كأنها تباا تعفي شوق من الاجابة .. 

غمضت عيني .. 

ميثا : لـ الحينه ما رجع ..

حركت راسها بـ النفي .. وقفت .. شالت القطن و طلعت من الغرفة .. خليت كف يدي ع جبهتي .. شلتها و شفت نقط دم توجت منتصف ايدي .. 

سحبت علبة الكلينكس الي يمي .. سحبت منها وحدة .. خليتها ع جبهتي .. عصيت عليها و آنه اتذكر ناصر .. 

شلتها و شفت الدم لـ الحين ينزف بـ شكل أقل .. 

دخلت شوق .. بس ما تلاقت نضراتنا .. طفت الليت ..
و انسدحت ع سريرها الي يميّ .. 

بـ صوت خافت : ميثا .. 

انقلبت الصوب الثاني و غطيت ويهي بـ اللحاف .. امنع نزول دمعة كانت تتلألأ في عيني ..

ميثا : شو ..
شوق : تتوقعين ناصر يموت ..؟!
ميثا : مدري ..

هني عم السكوت .. كنت احسب شوق نامت بس أثر حالها مثل حاليّ .. و الله يعلم ان كان أكثر .. 

عصيت ع طرف اللحاف .. آآه موب قادرة انام .. أحداث اليوم مثل الشريط تنعاد عليّ .. يا ليتني اقدر ايود هـ الشريط بـ ايديني .. ارميه ع الارض و اكسره .. أنــااام .. و أرتاح .. 

سمعت صوت باب غرفتنا ينفتح .. شهقت و قمت .. و بـ نفس الوقت شوق نشت .. 

ما قدرت اشوف الي واقف عند الباب .. لأن المكان ظلام .. مد يده و شغل الليت .. غمضت عيني لأن الضوى كان قــويّ .. فتحتها شوي شوي .. و آنه اشوف زياد واقف عند الباب ..

نزلت بسرعة .. وصلت يمه .. 

ميثا : شو صار فيه ناصر ؟؟!
زياد : اغماء ..
شوق : بس ..
زياد : عيل شوو .. تبينه يموت ..

شوق تمثل عدم الاهتمام .. غطت ويهها بـ اللحاف .. 

زياد : شلونج الحينه ميثا ؟؟!
ميثا : احسن من قبل ..

أشر ع جبهتي ..

زياد : دم يطلع من جبهتج .. 

رفعت يدي .. خليتها ع جبهتي .. 

ميثا : موب راضي يوقف ..
زياد : موب زين جيه .. بـ يخلص دمج ..
ميثا : خله يخلص .. خلني أموت و افتك من هـ الدنيا ..
زياد : حرام عليج ميثا ....
قاطعته : بس زياد .. الي مكاني تمنت الموت قبل هذا الوقت .. 

حرك راسه بـ عدم فايدة .. طلع من الغرفة .. بندت الليت .. و صكيت الباب .. 
انسدحت ع سريري .. و عمت في بحر أفكاري .. 

....

" عُـيـون "
[ القاعــة .. 1:30 الليل ]

( بـعـد أســبوعـيـن )

ضميتها لـ صدريّ .. 

عيون : بـ توحشيني العنود ..

عصت عليّ .. و ضمتني أكثر ..

العنود : و أنتي أكثر .. 

باعدتني عنها مريم .. ابتسمت لها .. و حضنتها .. حبتها في جبهتها ..

مريم : لا تنسينا.. 

العنود تضحك و تمسح دمعتها ..

العنود : الي يقول بـ أطير .. أي وقت تبوني تعالوا لي .. 

تيودها ليلى من ذراعها ..

ليلى : العنود .. راشد ينطرج .. 

طالعتني و أبتسمت لي .. مشت .. بـ هدووء تـام .. مع الموسيقى الي خلت الكل تطيح دمعته .. لاحظت شي غريب في هيفاء .. من تقربت ليلى .. طالعوا بعض .. و بسرعة تباعدت نضراتهم .. هيفاء مشت و يلست بعيد ع الكرسي .. 
العنود .. هذه ليلة زواجها .. كانت بـ تروح شهر عسل .. بس ليلى بعد يومين بـ ترد الامارات .. و بـ تظل أم راشـد بـ روحها في البيت ... 

قاطع تفكيري صوت هيفاء ..

هيفاء : متى بـ اييج فارس ؟!
عيون : هااه ..
عادت كلامها : متى بـ اييج فارس ..؟!
عيون : الحينه بـ اتصل له .. تبينا نوصلج ..
ابتسمت : ايه ..
عيون : و سلطان ..
هيفاء : لا بس ... " سكتت شوي " بـ يوصل ليلى و ام راشـد ..
عيون : انزين شو فيها ..!!

حاولت تتهرب بـ الاجابة ..

هيفاء : بـ البس عباتي .. اذا ياا فارس قولي لي ..

توها بـ تمشي .. زخيتها من ذراعها و قربتها لي .. 

عيون : شبلاج هيفاء .. حبيبتي فيج شي ؟!
هيفاء : ما شي .. تعبانة شوي ..
عيون : بس انتي متغيرة وايـد .. بينج و بين ليلى شي ..

نزلت راسها ..!

عيون : يعني بينكن شي ..

غمضت عينها و أخذت نفس ..

هيفاء : ليلى زوجة جاسم ..
عيون : شو !!!
هيفاء : جاسم .. " بلعت ريجها " طليقي ..



طالعتها متعجبة .. بس قطع علينا كل شي صوت تلفونـي .. 

طالعت الرقم .. " لا تهجر قلبيّ " 

شلته ..

عيون : هلا حبيبي ..
فارس : أشـــتــقــت لــج .. 
ضحكت : ميـنـون .. توك شايفني ..
فارس : هههه متى اييج ؟؟!
عيون : الحينه .. انت وين ؟؟
فارس : في قلبج ..
عيون : ههههههههه .. لا صج انت وين ؟
فارس : برع القاعـة ..
عيون : همممم .. انزين بـ اسألك العنود الحينه عندهم بيت ..
فارس : لا .. بس بـ تسكن ويا أم راشد و راشد .. عندهم فوق شقة ..
عيون : ايييه .. انزين حبيبي .. تعال لي الحين .. بـ نوصل هيفاء ..

" رفعت نضري اطالعها .. كانت تلبس عباتها .. "

فارس : توه سلطان متحرك .. ليش ما راحت معاه ..
عيون : بعدين اقول لك .. انت الحين تعال ..
فارس : ما يحتاي ايي .. انا عند باب القاعة في السيارة .. تعالن لي ..
عيون : ان شاء الله .. يلا بــاي ..
فارس : ما شبعت من صوتج ..
عيون : ههههههه .. يلا عاد فارس .. سد الخط ..
فارس : ما عليه تصبرين لي عيون ..
عيون : يمه خفت .. يودوني بـ اموت .. هههههههه..
فارس : ههههه .. مع السلامة ..
عيون : الله يسلمك و يحفظك ..
فارس : بس ..
عيون : أووه فارس ..
فارس : هههههه .. يلا سدي الخط ..
عيون : انت سده اول ..
فارس : لا انتي ..
بـ دلع : فـــــــــارس ..
فارس : هههههه خلاص بـ اسده .. " باس التلفون و قال " أحبج ..

سد الخط .. ضحكت عليه .. 

شلت عباتي الي كانت يمي .. لبستها .. رفعت الشيلة .. تقربت من المنضرة .. عدلتها .. دخلت شعري .. كانت أحلام يالسة ع كرسي .. و يبين عليها تعبانة .. تقربت منها .. 

عيون : شبلاج أحلام ؟!
بـ تعب : مدري .. أحس روحي تعبانة ..
عيون : يمكن بـ تولدين ..
أحلام : حتى امي قالت جيه .. قلت لـ بشار اني بـ ارقد اليوم في بيت ابويه ..
عيون : احسن لج .. ع الأقل امي تصير يمج ..
أحلام : بكرة بـ تروحين بـ العنود ..
عيون : ايه ام راشد لزمت علينا نروح عندهم نتغذى .. انتي بـ تروحين ..؟!
أحلام : مدري .. اذا بكرة بعد تعبانة جيه مانيب رايحة ..
ابتسمت لها : ان شاء الله ما ايي باجر الا و ربيتي ..
أحلام : الله يسمع منج ..

سمعت صوت تلفوني .. من النغمة عرفت انه فارس ..

عيون : يلا انا تأخرت .. مع السلامة ..

حبيتها في جبهتها .. سلمت عليهن .. و مشينا آنه و هيفاء و مريم ..

....

" فــارس " 
[ السيارة .. 2:00 الليل ]

صكيت التلفون و آنه اضحك .. خليته ع الكرسي .. و رديت راسي ع الكرسي .. سمعت صوت الباب ينفتح و ينصك .. كانت عيون ..

عيون : السلام عليكم ..
فارس : و عليكم السلام .. 

شوي و انفتح الباب الي ورى .. وحدة من جهة اليمين .. و الثانية من اليسار .. هيفاء والثانية منو ..؟؟! لفيت ع ورى .. كانت مريم .. فديتها مريوم وحشتني ..

فارس : شلونج هيفاء?


هيفاء : الحمدلله .. انت شلونك ..؟!
فارس : بخير .. الا مريوم .. متى زواجج ..؟!
مريم : يعني بس هيفاء تسألها شلونها و انا لا ..
فارس : آآه منج .. شلونج مريم .. طيبة الحمدلله ..!
مريم : لا و الله ..
فارس : هههههههه .. متى زواجج ..؟!
مريم : بكرة زين ..
فارس : هههههههه .. زعلانة مريوم ..
مريم : ايه زعلانة .. ليش ما تييني الشقة لو ما عندك أخت تنشد عنها .. 
فارس : ياينج أمس انا ..
مريم : بس أمس ..
فارس : كنت مشغول مريم ..

" حركت السيارة "

فارس : بعدين بـ تتزوجين و بـ تعرفين شلون تنسيني ..
مريم : اييه قول ان عيون خلتك تنساني ..
شهقت : و انا شو دخلني الحينه .. " يودت فارس من ذراعه اغايض مريم " كيفي و الله .. خيبة ما شبعتي منه .. خلاص فارس لي انا .. 

الكل : ههههههههههههههه .. 

//
//

مرت الأشهر مثل الدقايق عليّ .. و على فارس .. مريم .. 4 أشهر .. و كل يوم يمُر أحسن من الثاني .. حياتي ويا فارس تحولت من جحيم لـ جنة العشق الابدي .. طلع لي بطن صغير .. حتى أنه ما يبين .. فرحتي و فرحة فارس أكبر منه .. ترقبنا لـ الياهل الي بـ يملي حياتنا .. مثل الابحار على شطئان المحيط .. 

مريم و سلطان .. أحلى ثنائي .. ترقبهم لـ يوم يجمعهم بـ الحلال .. كان ترقب لـ السعادة .. الحب .. و الغربة .. سلطان البعثة الي يته ما رفضها و الفضل لـ مريم .. بـ يسافر بعد زواجه مباشرة لـ " ماليزيا " يكمل دراسته هناك .. 

أحلام و بشار .. مثل ما كانوا .. ما عدى العصفور الي يرفرف في سماهم بدون جناح .. " بــدر " و أخيراً وصل لـ الدنيا .. لكن الفرحة ما كملت .. الانهيار الي ياا لـ أحلام .. و خلاها أسبوع ما تتكلم وياا حد .. " بدر " العصب الي يوصل الريل بـ الراس .. ما توصل الاعصاب .. و هذا يعني انه ما بـ يمشي .. " لو تودونه لـ آخر الدنيا ماشي فايدة .. الياهل ما بـ يمشي .. لأنه أصلاً ما يحس بـ ريله " هذا الكلام الي خلى أحلام اختي تتقطع لـ مليوون قطعـة .. لكن ما صار شهر .. الا و ردت لـ حيويتها .. الكل يأس من حالته .. الا أحلام .. كل يوم تحرك في ريله عسب يحس فيها .. تدعي ربها تشوف قطعة من قطع جسمها تمشي الا تركض في يوم ..

عند شـوق .. ميثا .. ناصر .. زيـاد .. كل شي مثل ما كان .. ما عدى توقف دواامة الدراسة .. خلصوا الثانوية .. " ميثا 97.3 " أمـا شــوق .. " 81.7 " النتيجة كانت محبطة بـ النسبة لـ ميثا لانها كانت تتمنى لـ اختها نسبة ترفع الراس .. بس شوق .. نو بروبلم .. تفتخر بـ مثل هـ النسبة .. 

موضوع زواج ميثا .. زياد كلم بو مازن .. و خلاه يفسخ الخطوبة الي تمت بدون مواقفة ميثا .. الحمدلله بو مازن ريال فاهم .. فسخها لما عرف رد ميثا .. ناصر ما تكلم لانه اصلاً من ذاك اليوم بس يرد البيت ياخذ شاور .. يرقد .. و يرد يطلع .. تهديداته لـ فارس لـ الحين ما خلصت .. و الجملة الي تتردد لـ الحينه " بـ تموت ع بطيء يا فارس "

العنود و راشـد .. حياتهم رومانسيــة .. بس خبر حمل العنود لـ الحينه ما انزف لهم .. اذا راجعوا الطبيبة .. كلامها المعهود " الهرمونات موجودة .. الفحوصات اوكيه .. كل شي تمام .. بس ما ندري ليش ما حملت لـ الحينه " و كلنا أمل ان في يوم .. بـ ينزف هذا الخبر لهُم .. و بـ يرضي قلبين عاشقين .. 

//
//

:: لــيــلة التــرقب ::
" زواج مـريـم و سلطان "

راقبتها و هي تركب السيارة .. سلم سلطان ع هيفاء و امه .. ركب السيارة .. بعدها ركب راشد لانه بـ يوصلهم المطار .. اطالع البالونات المعلقة ع السيارة .. تطير وياا نسمة الهوى .. يلست ع الكرسي بـ تعب .. مسحت دموعـي .. تــعــبــانـــة ..!!!
يد كانت ع كتفي .. رفعت راسي .. شفت فارس .. و نضراته متعلقة في عيوني .. نزلت راسي ..

فارس : شبلاج حبيبتي .. تبيني أوديج العيادة ..؟؟!
تنهدت : لا ما يحتاي ..

يلس يمي .. زخ ايدي .. 

فارس : بس شكلج ما يطمن ..
عيون : بعدك ما تعودت ع ويهي الشاحب .. الله يوفقها ..

خلى يده ع راسي من ورى .. دناه و خلاه ع صدره ..

فارس : ما عليه عيون .. 3 سنوات و يردون ويا وليدهم ان شاء الله ..
أبتســمــت : الله يسمع منك .. و الله خاطري يضلون هني .. 
فارس : خليهم مردهم بـ يملون و بـ يردون .. 
عيون : أحسدها مريوم .. أطــول شهـر عسل بـ تعيشه .. 
بـ كل حُـب : و حنا ما يرضيج .. حياتنا كلها عسل .. لو تبين أوديج المكان الي تبينه موافق .. بس لا تزعلين ..

ابتسمت مرة ثانية .. بس ما رديت .. الله يخليك لي .. غمضت عيني .. صوت بشار خلاني أشيل راسي عن صدر فارس ..

بشار : الله ع الرومانسية .. 
فارس : هههههههههه .. اسكت زين .. وينه بدر ؟؟!
تنهــد : وينه بعد .. هو يقدر يتحرك علشان نسأل وينه ..

وقف فارس .. تقرب منه .. خلى يده ع كتف بشار ..

فارس : أذكر الله .. كل هـذا نصيب ..
يتنهــد : الحمدلله .. 

تقربت مناا أُمي .. 

ام سامر : تعال فارس وليدي .. تصرف وياا غفرانوا .. نقول لها نزلي .. تقول اباا فارث .. 

وقفت .. و يودت فارس من يده ..

عيون : لا اغــاار اناا ..

الكل : هههههههههه .. 

فارس : وينها ..؟!
بـ دلــع و انا اهز ريلي من تحت : فــارس ..
فارس : ما عليه حبيبتي .. ياهل ..

برطمت أوني زعلانة .. باسني في خدي .. جــدااام بشار و امــي .. ما تتصورون ويهي شلون صار ذاك الوقت .. خدودي متوردين .. بشار رافع حواجبه .. و أمي تضحك و هـي تطالعني .. طقيته ع ضهره بـ خفيف ..

عيون : فــاارس .. عاد موب هني ..
بشار : روح بيتكم و سو الي تبيه عاد موب جدامنا ما تستحي انت ..
فارس : هههههههههههههههههههههه .. يلا انا رايح اشوف غفران ..

خليت ذراعه .. و راقبته و هو يمشي .. كل يوم يزيد حبي لك يا فارس .. " ابتسمت " مدري شلون فـ البدايــة كرهـتـك .. كنت غـبـيـة .. قاطع تفكيري صوت أمي ..

ام سامر : في أي شهر انتي الحين عيون ؟؟!
عيون : الخـامـس ..
ام سامر : 4 اشهر و تولديـن ..
ابتسمت : ايه .. الحمل يتعب وااايـــــــد .. ما توقعته جيه .. بدون فارس مدري شو سويت .. 
ام سامر : قطييعة .. حتى جدامي تتغزلين فيه .. 
عيون : هههههههههههههه .. 

رديت ع ورى .. و مشيت جهة الحريم .. فارس ما كان موجود و لا غفران .. هَيِن يا فويرس .. تاخذها هاااه .. هههههههه .. و الله صايرة اضحك .. أغار عليه حتى من ياهل عمرها 3 سنوات .. و بنت اخويه بعد .. 
يلست معاهن .. أســولف .. نســونـي الي كنت فيه .. رن تلفوني .. طالعت الرقم .. " أبتسمت " 

العنود : هاااه .. اكيد الحبيب متصل ..
رديت اتطنز : ايه فديتج .. 

الكل : هههههههههههههههه .. 

رديت عليه ..

عيون : مرحبا السـااع بـ الغالي ..

" يطالعونـي و هن رافعين حواجبهن "

بـ صوت تعبان : حبيبتي .. طلعي لي برع القاعة ..

من نبرة صوته .. خفت .. دقات قلبيّ بـ خــوف تـدق .. رديـت بـ خوف ..

عيون : حُـبي شو فيك ؟؟!
تنهـــد : ماشــي .. تعالي اخذي غفران من برع .. 
عيون : الحين ياية .. باي ..

سديته في ويهه .. الكل نضراته تتعلق ع ويهي و دموعـي الي تطيــح بـ حــرارة .. ركضت متناسيــة حملي .. و نضراتهن و تزقيرهن لي ما وقف .. خليت الشيلة ع راسـي بـ عبث .. لبست عباتـي بسرعة .. و طلعت برع الصــالــة .. 

نضراتـي تدور بيـن السيارات .. شفت سيارة فارس محد صوبها .. بس قبل ما أروح .. يد دافية غمضت عيني .. رفعت يديني و تحسستها ..

همســت : فـارس ..
فارس : يا عيون فارس انتي ..

شال يده .. بس قبل هذا مسك ايدي .. و دخل فيها خاتــم المـاس .. طالعته .. بعدها طالعت يد فارس الماسكة يدي .. انحنى و حب يدي .. رفع راسه .. و طالعني بـ نضرات عـذااب .. و أبتسـم ابتســامـة عذبتنـي أكثر .. 

فارس : أحبــج ..

الهــوى .. دار حوالينا .. طار شعر فــارس ويا نسمة الهوى .. طرف شيلتي و عباتي كان محمول ع أجنحة الهـوى .. انا و فارس .. محمولـين ع سحاب من الحُـب ..

قطع عليّ هــذا الاحســاس .. صوت تلفون فارس .. 

فارس : هـلا راشد .. شـووو .. أ أ أنت شوو تقـوول .. لا الحين ياي .. مع السلامة ..

طالعته مستغربة .. 

عيون : شو صـاير ؟؟
فارس : و لا شـي .. روحي داخـل .. و قولـي لـ سامر يوصلج ..

قبل ما يمشي .. زخيته من ذراعـه .. 

عيون : فارس وين رايح .. و شبلاه راشـد ..؟؟؟!
فارس : عيون .. سمعي كلامي .. و روحي داخـل ..

مشى بسرعة .. مشيت بعده . حاولت اركض بس التعب كان أقـوى منيّ .. ركب سيارته .. فتحت الباب و دخلت انا بعد ..

فارس : وين يايـة .. عيون نزلي دخليج ..!!
عيون : مانيب نازلة قبل ما تقول لي شو فيك .. و شفيه راشد ..؟!
فارس : في المستشفى .. هو و مريم و سلطان .. نزلي بسرعة لا أتأخــر ..

شهقت و خليت يدي ع قلبي .. 

عيون : بـ ايي معاك ..
صرخ علي : عــــــيـــون نزلي ..

دموعـي طاحــت .. و بديت اصيــح ..

عيون : بـ ايي معااااك .. 

ما كملت كلامي لان فارس حرك السيارة بسرعـة .. كنت وياا حركته يديني .. جسمي .. ريلي .. كل شي فيني يرتجف .. ما عدى قلبي الي يتراقص من الخــووف .. 

سندت راسيّ ع الدريشة .. و اطلقت العـنـاااااان لـ دمووعي .. آآه يا مـريـم .. آآآآه ..

وقف فارس في باركات المستشفى .. بسرعة فتحت الباب .. و نزلت .. أركـــض .. و تناسيــت كل ما فيني .. 

دخلت المستشفى .. بس عند الباب انهاارت كامل قـوااي .. طلحت بـ ألــم وياا صرختـي .. الي هزت المســتــشــفــى من الألـم ..

تقرب منيّ فارس .. 

بـ خوف : شبلاج عيون ..
أصــيــح : تـعـباااانــــــة ..

زخني من ذراعـي و وقفني ..خلى يده ورى كتفي و مشى معاي .. شوي خف الالم عليّ .. بس زاااد أكثر و أكثر .. لما شفت سلطان يالس ع الكرسي .. و يده ع ويهه .. و راشد مسند راسه ع الجدار .. 

تقرب منهم فارس ..

فارس : شووو فيــهاا مريم ..؟!

ما كمل جملته .. الدكـتـور طلع من الغرفة .. وقف سلطان و راح له ..

سلطان " يصيح " : شو فيها دكتور .. طمن قلبـي ..
الدكتور : خل ايمانك بـ الله قوي ..البنت ..............



..::][ الجزء الواحد و العشرون .. الفصل الثاني ][::..

" أنا الي من شوف الأحباب محروم .. عمريّ .. حياتيّ .. ملكٍ لـ حُبي الذي رحل .. تركني وحيداً .. مريم .. هل رحلتِ عزيزتي ام بقيتي .. ؟؟ عيوني من الدمع قُتلت .. أفهل ستبقين هُنا ..!! "

فارس : شووو فيــهاا مريم ..؟!

ما كمل جملته .. الدكـتـور طلع من الغرفة .. وقف سلطان و راح له ..

سلطان " يصيح " : شو فيها دكتور .. طمن قلبـي ..
الدكتور : خل ايمانك بـ الله قوي ..البنت حالتها ما تطمن .. تحتاي لـ رعاية .. 

ما سمعت شو قال بعدها لاني خلاص انهرت ع الأرض .. تقرب فارس مني و رفعني عن الارض .. ما سمعته شو كان يقول .. بس لما دخل سلطان الغرفة خليت فارس و دخلت بـ أسرع ما عندي ..

....

" فارس "
[ المستشفى .. 2:00 الليل ]

دخلت الغرفة و انا اتذكر حادث عـيـون .. و شلون مريم دخلت داخل شراات المينونة و دموعها ع خدها .. حالها ينطبق الحين بس بـ العكس .. مريم مطروحة السرير و عيون الي تتحمل آهات الفراق .. 

دمعتي طاحت لما شفت اختيه الوحيدة .. ويهها أصفر و الأوكسجين محطوط ع خشمها و بوزها .. 

تقربت عيون منها .. يودتها من ذراعها و خذت تهز فيها ..

عيون : لاااااااا مريوم مستحيل تروحين .. من لي غيرج في هذه الدنيا .. " طاحت ع الارض و هي تصيح بـ صوت عالي " ليييش في هـ الوقت بـ الذااات ترووحين .. و الياهل الي في بطني منو بـ يناديه بـ عمة .. اذا انتي روحتين منوو يبقى لي انااا .. مني الصديقة الي بـ اكتمها ع اسراري .. سلطاان .. تكلم .. قووول شي .. هذه زوجتك .. زوجتك .. بـ تموووت .. بـ تروح سلطااان .. 

وقفت و لفت جهتي ..

عيون : و انت يااا فارس .. وييينك .. اختك بـ تمووت .. بـ تروح .. بـ تروووح .. " طاحت ع الارض مرة ثانية " نووور عيني في هذه الدنيا بـ ينطفي .. لييش تروحين يا مريم و تخليني .. لييش ؟؟؟؟!

وقفت عيون لما سمعت صوت مريم التعبان ..

مريم : عيون لا تبجين .. انا هـ هـني ..

لفت عيون جهتها .. تقربت منها و ضمتها بـ قوة لـ صدرها ..

عيون : مريم انتي ما رحتين مريم .. " تباعدت عنها و هي تهزها " مريم .. مــريـم .. مريم .. مريم .. جاوبيني مريــــــــــــم .. مريم لا تروووحين ..

طاحت ع الأرض و ياا صرختها الي هزت كل ضلوعي .. و خلت دموعي تطيح من دون ما توقف ..

عيون : مـــــــريــــــــــم ..

//
//

راحت مريم .. سلمت امانتها لـ باريها ..!
الكل يعز عليه فراق البسمة .. مريم كانت البسمة و كانت بلسم لـ الجروح .. مريم الوفية .. مريم الروح الطيبة الي حلقت في سما عيون فارس .. مريم و مريم .. لو عددنا افضالها ع عيون .. فارس .. سلطان .. أحلام .. هيفاء .. الكل .. محد يقدر يحصرهم .. 
انا الكاتبة نفسيّ ما اقدر اتخيل القصة بدونها .. شلون انتوا .. تخيلوا شلون بـ تبقى القصة بدون ذكر اسم مريم .. منو تخيل في يوم ان مريم بـ تروح عن قصة عُيون فارس ؟؟! محد غير الله سبحانه و تعاله .. و مثلها راحوا كل المؤمنين و المؤمنات .. 
مريم الي رسمت البسمة و الضحكة ع شفاة الكل من أسرة عيون فارس لو من قراءها .. مريم دنيا من الحب .. الوفاء .. الإخلاص .. 

سلطان .. متعذب .. حيران .. شلون بـ يعيش حياته من غير روحه ؟؟! في حد يقدر يهجر روحه .. لا .. ! بس سلطان روحه هجرته .. و طارت وياا روح مريم .. 

عيون .. صديقة مريم .. حافظة اسرارها .. نصفها الاخر .. عيون الحين راح عنها نصفها الاخر بـ الالم .. الحسرة و الدموع .. افترق نصفين .. نصف مااات و النصف الثاني ذبلت فيه الحيااة ..

فارس .. الألم في هذا الانسان عااش .. وصية أمه .. و من ثم خالته الي ما يدرون وينها .. راحت .. الامانة راحت .. بس هذا الشي موب بـ ايده .. 

مريم لـــن ننساكِ ..!
لا تـلومـيني إذا الدَّمع انهمر
فـأحاسيسي شــعـاعٌ وقــمـر
كم تألـمـتُ وكم قـلـبي صَـبَ
رحلتي فـيها العجايب والـعِـبَر
ياحــياتي طـال عـمري أوقصر
سيَظَـل الـظـلم مـرئي بالبـصـر
لاتقـولـي مـرةً خـان الــقَـدَر
وادفعي عنِّي المكاره والكَـدَر
يامـلاذ الـحُب يا كــنز الـدُّرَر
ارحـميني اعـطفي إنِّـي بَشَـــر
لقـد رحلـت اغـلـى ما اعــز
هي مريـم دار اليـوم و الأمس
( منقولة .. معدلة لـ تناسب الأحــداث )

//
//

[ بــ ع ــد شهريــن ]

" حكمت محكمة الـ(...) عَلى المُتهم ناصِر فهد مُحمد بـ الحَبس لِـ مُدة 5 سِنين مَعَ الأعمالِ الشَاقَـة .. قَرارّ لا تراجُع أو تَعديِل فِيه .. رُفعت الجَلّسَة " 

وقفت بـ انكسار .. تقرب سامر مني و ربت ع كتفي .. كل مرة ارد الابتسامة هذه المرة موب قادر ابتسم من راحت الغالية ..

تقربت من ناصر و انا اطالع شوق و ميثا .. منهارين و هن يطالعونه .. 

فارس : سامحني ناصر .. بس انت وايد تسرعت بـ الي سويته .. وااايـــد ..

خلى راسه ع قبضان الحديد .. رد وصوته مايل لـ البجي .. عينه لـ المدمع رهينه .. و قلبي و دمعتي طاحت .. 

ناصر : ما كنت ادري انها اختي .. لو كنت ادري ما سويت شي .. كنت احسب اني لما ادعمها بـ تترقد يوم و الله يومين و خلاااص و انت بـ تخلي عيون .. بس ما توقعتها تموت .. و لا توقعت انها تكون اختي ما توقـعت .. سامحني يا فارس .. سامحني ..!

نزلت لـ مستواه .. و يودت ايده ..

فارس : مسامحك .. مسامحك .. بس انت لا تسوي في روحك جيه .. 

سمعت صرخة شوق من ورايه ..

شوق : خله .. لا تتقرب من اخويه .. ما كفاك الي سويته ما كفااااك .. 
زياد : شوق حبيبتي خلاص .. مهما كان هذا اخوج .. 
شوق : لاااا موب اخويه .. ما ابيه .. انا ابي نااصر .. 

انهارت ع الأرض تصيح .. و يدها ع بوزها .. دمعتي انصبت و عيوني مشبوهة بـ الدموع .. و انا اطالع شوق منهارة ع الارض .. 

تقربت من زياد .. خليت يدي ع كتفه من دون ما اطالعه ..

فارس : الاسبوع الياي .. باخذهن .. لان ولي امرهن ناصر .. " طالعته " الحينه محبوس .. و ولي امرهن صار ريل خالتي فاطمة







زياد : مني فاطمة ؟؟!
تنهـدت : الي ربتني انا و مريم .. 
زياد : في وين هي .. انا باخذهن لها ..
فارس : و شلون تاخذهن لها .. خالتي في كندا ..
زياد : كندا ..!!!!!!!

حركت راسي بـ ايه ..

فارس : حاول تقنعهن ..
زياد : ان شاء الله ..

مشيت .. ركبت السيارة .. و ركب بعدي سامر .. قبل ما يمشي سامر السيارة .. طالعني ..

سامر : و شلون عرفت انهم اخوانك ..؟؟ لو المحكمة هي الي قالت لك ..؟

رفعت ريل و خليتها ع الكرسي .. سندت راسي ع الكرسي .. و تنهدت تنهيدة طويلة ..

فارس : راحت مريم .. و الله عطاني 4 اخوان .. ابويه لما طلع من بيتنا ذاك اليوم .. اخذ امي الي كانت منهارة و تعبانة وايد لما طقاها ابويه بس مدري ليش ؟؟ خالتي يت عندنا و كانت تطالعنا نضرة الايتام .. طلع ابويه من البيت و ودى امي المستشفى .. ولدت بـ شوق و ميثا ذاك الوقت .. كان توم من جيه التعب تضاعف عليها " طاحت دمعتي " و ماتت .. اخذ ابويه شوق و ميثا و وداهن لـ زوجته الثانية ..

سألني مستغرب : زوجته الثانية ؟؟؟! ابوك كان متزوج 2 ؟؟!

فارس : ايه .. هذا الشي الي توني عارفه .. تزوجها بـ السر و يابت له ناصر و زياد .. كانت مريضة بـ القلب .. و لما وداهن لها .. صار القدر ان بعد 3 اشهر ماتت .. تصدق ان ابويه ما ندري وينه .. حتى لما عرف ان امي و زوجته الثانية ماتوا ما رد البحرين ..؟؟ ناصر كان عمره 13 .. رغم صغره رباهن .. بس كان ما يحبهن .. ايه ما يحبهن .. ما يلبسون حجاب و دوم قصير .. من شو ..؟؟! مربنهن مراهق في الـ 13 ..!

ناصر : و انت منو قال لك ؟؟
فارس : سوو المحكمة تحاليل مدري لـ شو .. من البصمة الوراثية عرفت .. و هناك كان في ريال رفيج ابويه .. و هو الي وداه المستشفى .. و شاف شلون امي ماتت و حتى هو الي حضر دفنها و دفن زوجة ابويه ..

طالعت الدنيا من الدريشة .. ما سمعت شو قال سامر .. لاني طرت بـ افكاري لـ عيون .. صار لي شهرين ما شفتها .. 

سامر : فارس .. وين تبيني اوديك ؟؟!
فارس : اباا اروح لـ عيون ..
سامر : بس عيون من توفت مريم الله يرحمها .. ما تبي تشوف احد .. 
فارس : انت ودني لها الحين ..

وصلنا بيتهم .. نزلت من السيارة .. و مشيت لـ داخل ..

سامر : درب .. درب .. فارس هني ..

طلعت ام سامر من المطبخ ..

ام سامر : عظم الله اجرك وليدي ..
تنهدت : اجرنا و اجرج .. و شلونج خالتي ..؟!
ام سامر : هو بقى لنا لون بعد الغالية .. هااه شو صار ؟؟!
فارس : حكموا عليه بـ حبس 5 سنوات ..
ام سامر : عساه الموت ياخذه قل امين ..
فارس : لا خالتي هذا اخويه .. 
ام سامر : عسى تخونه ايامه قليل التربيه .. 
سألت سامر : عيون تدري بـ سالفة ناصر و اخواني ..
سامر : لا .. " تنهد " و هي متى تكلمت مع حد علشان تعرف ..
فارس : لا تقولون لها .. ما ابيها تعرف ..
سامر : طيب ليش ؟؟
فارس : مدري .. بس ما اباها تعرف ان عندي اخوان او خوات غير مريم .. الا سامر ما حصلتون أي اخبار عن سلطان ..؟؟!
بـ يأس : سلطان .. آآآآه يا سلطان .... من طلعنا من المقبرة .. ما ندري وينه فيه .. بلغنا كل مراكز الشرطة اذا لقوه يدزون لنا خبر ..
سألته : دورتون في المستشفيات ..؟؟
سامر : ايه دورنا في كل المستشفيات .. حكومية لو أهلية .. كلهن ما عندهن أي خبر عنه ..

تنهدت .. ادري فقد الغالية بـ النسبة لـ سلطان شي موب هين .. لا له و لا لي و لا لـ كل الي يعز عليهم فراق مريم ..

فارس : خالتي .. اباا اشوف عيون ..
ام سامر : بس ....
قاطعتها : وين غرفتها ؟؟!

ما ردت عليّ .. مشت و مشيت وراها .. وصلت لـ غرفة معلق ع بابها قلب وردي .. في وسطه دب ..

ام سامر : هذه غرفتها .. 

طق طق طق ..

ام سامر : يمه عيون فجي الباب ..
بـ صوت تعبان : روحوا عني ما ابا اشوف حد ..

فارس : خليني خالتي .. انا بـ ادخل ..

طالعتني شوي .. بس ما عندها حل غير انها تمشي ..

فتحت الباب .. لـ حظي كان مفتوح .. شفتها تطالع الدنيا من الدريشة .. و دموعها مثل السيل تسري ع خدها ..

عيون : ما اباا اشوف احد طلعوا برع .. 

تقربت منها و خليت يدي ع كتفها ..

فارس : حتى انا ..!!!!

خلت يدها ع يدي تتحسسها .. بعدها طالعتني .. 

.....

" عيون "
[ غرفتها .. 10 الصبح ]

وقفت مصدوومة لما شفت فارس واقف جدامي .. ما تحملت مثل هـ النضرات منه .. طحت في حضنه .. لـ درجة انه رد ع ورى و تسند ع كبتي و هو ميودني من ذراعي ..

و انا أصيح : مريوووم راااحت ..

حسيت بـ حرارة دموعه الي كانت تطيح ع شعري .. بس انا تشبت فيه اكثر .. 

خاااايفة يروح مثل ما راحت مريم عنيّ ..

بعد عنان باعدني عنه .. خلاني ع السرير و يلس يميّ .. 

فارس : و شلونج الحينه .. ما اشتقتين ليّ ؟؟ 

مسحت دموعي بـ كف أيديّ .. خليت راسي ع ريول فارس و دمعتي تطيح .. شفتي كانت ترتجف .. مدري من البرد لو من كثر البجي .. 

عيون : فارس ..
فارس : عيونه ..!!

رفعت راسي و طالعته .. رديت و انا أصيح ..

عيون : لا تخليني فارس ؟
فارس : تبيني اخليّ روحي .. مستحيل أخليج عُيون لو كان هذا آخر يوم في حياتي ..

....

" فـارس "
[ غرفة عيون .. 10:30 الصبح ]

من بين كل الدموع المجتمعة في عينها .. كانت ابتسامة صغيرة مرتسمة في شفتها .. رديت لها الابتسامة .. ما توقعت بعد ما تروح مريم بـ ابتسم .. شوفة عُيون حسيتها ردت لي الحياة مرة ثانية ..

فارس : عيون .. حبيبتي قومي شيلي ثيابج ..
عيون : ليش ؟؟
فارس : بـ نروح بيتنا .. بعد ليش ..
عيون : بس انا اباا ايلس ويا امي ..

ابتسمت لها ..

فارس : ترفضين طلبيّ عُيون ..

نزلت راسها .. باعدت شعرها المنتثر ع ويهها ..

فارس : يلا عيون .. انا انطرج تحت ..

وقفت .. وصلت لـ الباب .. بس قبل ما اطلع .. لفيت اطالعها ..

التقاء نضرات و دمـوع دام 10 دقايق .. بعدها طلعت من الغرفة .. نزلت تحت .. تلقتني خالتي ام سلطان ..

ام سلطان : فارس .. ما عندكم خبر عن وليدي ..

نزلت راسي ..

فارس : لا ..

سمعتها تصيح منهارة .. تعبانة .. قلبها الضعيف ما يستحمل اكثر .. سلطان شهرين محد يدري عنه .. الدنيا افتريناها بس ماشي خبر عنه .. وينك فيه يا سلطااان وينك ..؟!؟
يلست ع الكرسي


.... : شلونك فارس ؟؟!

رفعت راسي اطالعها .. كانت " هيفاء "

فارس : بخير .. انتي شلونج ؟؟!

طالعت أُمها ..

هيفاء : ما بـ يرد لوننا قبل ما نشوف سلطان ..

عيون نزلت من فوق .. الخدامة نزلت شنطتها .. طالعت الكل و الدمعة متعلقة في عيونها .. رغم ابتسامتها من مساع الا انها ما بدلت الأسود .. بدلت ثيابها بس ردت لبست بانطلون جينز و بلوزة سودة .. 

وقفت اتدارك الموقف .. زخيت ايدها احسسها بـ الامان .. 
وقفت خالتي ام سامر ..

ام سامر : بـ تروحين بيتج ؟؟

ردت و دمعتها ع خدها ..

عيون : ايه بـ اروح ..
فارس : ما يصير خالتي شهرين هني .. " طالعتها " و الحينه نفسيتها احسن .. ما له داعي تيلس هني و بيتها مفتوح ..
ام سامر : بـ راحتها ..

تقربت منا .. و بـ جفنة عين .. حضنوا بعض و بـ صوت عالي يصيحون .. بـ ألم .. جنهم يعيدون مأساة فقد الغالية ..

....

" شــوق "
[ البيت .. 11:00 الضهر ]

طحت ع سريري أصيح ..

شوق : مانيب راايحة معااااااه .. ما اباا ..

تقرب زياد منيّ ..

زياد : ما يصير شوق .. هذا اخوج لازم تسمعين كلامه ..

ردت عليه ميثا و دموعها تطيح ..

ميثا : ما نباا نروح .. نباا نيلس هني معاك ..
زياد : ما يصير .. لازم تروحون .. و انتن ما بـ تروحون لـ غريبة هذه خالتكن .. 
صرخت عليه : خالتنا و ما نعرفها .. 

رميت روحي ع السرير و انا ارفس بـ ريولي مثل اليهال ..

شوق : ما نبااا نروووح ..
زياد : لا تصيرين ياهل شوق .. يوم السبت الاسبوع الياي بـ ايي ياخذكن .. لا تستون يهال ..

قبل ما يطلع صرخت عليه ..

شوق : لييييش تباا تخلينا ليش ؟؟ ما توقعت قلبك جاسي جيه .. ما توقعت ..

دفنت راسي في المخدة ..

زياد : حرام عليكن .. الحين انا قلبي جاسي .. كل هذا قدركن و لازم ترضون فيه .. اسمعن كلامي و ما بـ تخسرن شي .. اذا سرتون هناك كملوا دراستكن .. 

كلامه شوي هداني .. وقفت دموعي .. بعد نص ساعة شلت راسي عن المخدة و طالعت ميثا .. الي كانت يالسة ع كرسي المكتب .. مخلية يدها تحت راسها و سرحانة ..

شوق : ميثا !!
ميثا : ..... " ماشي رد "
شوق : مـــــــــــــيـــــثـا !!!!!!
توها منتبهة : خير ..
شوق : شو رايج ؟؟
ميثا : في شو ؟؟

نزلت من ع السرير و رحت يمها ..

شوق : عن السفر ..
ميثا : مدري ..
شوق : شو ما تدرين ..
صرخت عليّ : ايه ما ادري .. عندج حل تسوينه غير انج ترضين بـ الي قالوا علي ..
شوق : شبلاج انتي صايرة عصبية ..؟؟
ميثا : ماشي ..

....

" هيفاء "
[ بيت ام سامر .. 1:30 الضهر ]

الجو متكهرب .. و دموعيّ من شهرين ما وقفت عن الانهمار .. راسي احسه يدور .. و يدور كأن الأرض تفتر فيني ..

أم سلطان : بنيتي ما تبين غدى ..
هيفاء : لا يمه ما اباا .. 

طالعتني امي بعدها مشت .. ما طولت معاي في الكلام لأنها تدري فيني متلومة ع أخويه .. و مريم آآه يا مريم .. وينج .. فقدتج .. 

....

" عـيون "
[ المطعم .. 1:35 الضهر ]

عيون : بس فارس .. ما اباا ..
فارس : شو ما تبين .. انتي ما اكلتي .. شي و انتي حامل لو نسيتي ..
عيون : لا ما نسيت بس ..
فارس : بس شو ؟؟ 
عيون : موب مشتهية ..
فارس : حبيبتي عيون .. مريم راحت و الكل متحسر و متألم .. بس هذا ما يعني انج تحرمين نفسج من كل شي .. حتى الاكل ..
عيون : .....
فارس : انزين اذا مو علشانج .. علشان الياهل الي في بطنج .. شو ذنبه هو ؟؟
عيون : ما اباا فارس .. 
فارس : اوكيه .. يلا قومي عيل نمشي ..

وقفت بـ صعوبة لاني وايد تعبانة .. من الحمل .. و من النار الي تشتعل في جوفي ..

دفعنا الحساب .. و طلعنا .. ردينا البيت .. لما شفته تذكرت ايام قبل .. آآآه يا مريم .. كل شي في هذا البيت يذكرني فيج .. حتى الورود و عليلها يذكرني في نسيم حضورج .. يا ريت الزمن يرد ع ورى .. و تردين رفيجتي مثل ما كنتي ..

....

" العنود "
[ بيتنا .. 1:42 الضهر ]

راشد : حبيبتي .. العنود .. شبلاج ؟؟ كل هذا قدر الله.. و انتي اكيد بـ تحملين ..
أصيــح : بس صار لنا 6 أشهر متزوجين .. و حمل ما حملت .. راشد .. لا تجذب عليّ و قول الصج .. شو قالت الدكتورة ..
راشد : مثل كل مرة ماشي شي يديد .. 
العنود : لا أكيد قالت لك شي أكيد .. قالت لك اني ما اييب عيال .. صح راشد ..؟!
أخذ نفس : يا عنود يا حبيبتي .. انا متى شفت الدكتورة و انتي موب معاي علشان تقول لي ؟؟
العنود : عيل ليييييش ؟؟؟؟؟
راشد : كل هذا من عند الله .. نحمده و نشكره موب نعترض على حكمه ..
العنود : اللهم لا اعتراض .. " يودت ايده " عفية راشد .. قول لي انك ما بـ تتزوج عليّ ؟؟
راشد : شو هـ الرمسة العنود .. انا اتزوج عليج .. انهبلتي ؟؟
العنود : مدري .. بس خايفة ..

ربت ع كتفي و أبتسم ..

راشد : لا تخافين دامني معاج .. 

ام راشد : العنــــــــود .. راشـــد .. يلا الغدى زاهب ..

ابتسم لي ..

راشد : يلا نشي ..

وقفت .. طلعنا من الغرفة و ايدي بـ ايده .. شافتنا خالتي .. ابتسمت .. يلس راشد قبال خالتي و انا يلست عداله .. 

ام راشد : خير .. شو قالوا لكم العيادة ..؟!

نزلت راسي ..

راشد : الهرمونات موجودة .. بس " قالها بـ يأس " العنود موب حامل ..
ام راشد : شو الي مخليكم مستعيلين جيه ع عوار الراس .. استناسوا في حياتكم بعدين فكروا بـ اليهال ..

سكتنا .. لأن صج ما عندنا رد نرده عليها ..
خلصنا الغدى .. ساعدت خالتي اشيل الصحون .. لما يلسنا في الصالة .. كانت خالتي ام راشد تشرب جاي ..

ام راشد : يمه راشد .. دق ليّ ع ليلى ..
راشد : ان شاء الله يمه ..
العنود : قلتون لها مريم توفت ..
راشد : لا .. ليش انتي ما قلتين لها ...
العنود : لا انا ما قلت لها ..
ام راشد : عطني التلفون انا بـ اقول لها ..


....

" ليـلـى "
[ بيتنا .. 2:00 الضهر ]

دلـنـيّ عـلـى حُـبـك حبيـــبـــيّ ..
عُمرها الدنيا ما استوت بـ عيونك ..
المرض هشمـ(ـن) ضهري بعدك ..
حبيــبــي ودعــنـي بـ ابتـسامــة ..
مـــوب بـ دمـــوعــ(ـن) و أنـــيـــن .. 
دلنيّ ع قلبـ(ـن) مـثلـه يحـبـنــيّ ..
مـوب شفـاة لـ النـاس ابتسـمــت ..
و لـي انا عمرها ما انرسمت ابتسامة ..
( من تأليفي )

صكيت دفتر خواطريّ .. ع صوت تلفون البيت ..

وقفت بـ آخذه .. سبقني مايد ..

مايد : الووو .. " بـ فرحة " بابا .. الماما .. بابا ييب لي هلاوة .. مانيب مناتنها .. اباا هلاوة .. زين ..

" طالعني و قال بـ براءة و هو يمد التلفون لي " 

مايد : البابا يبيث ..

أخذته من عنده .. و يلست ع الكرسي الي عدال التلفون ..

ليلى : السلام عليكم
جاسم : و عليكم السلام .. 
ليلى : تبيني ..؟
جاسم : هيه .. بس بـ اخبرج اليوم بـ ايي البيت اتغدى .. موب متغدي في الشغل ..
ليلى : تتغـــدى ..!!! ليش عسى ما شر ..
جاسم : يعني الواحد لما يباا ييلس مع ولده شوي تقولين شر ..
ليلى : لا .. ما كان قصدي ..
جاسم : انزين .. مع السلامة ..
ليلى : الله يسلمك ..

غريبة اول مرة يرد البيت يتغدى .. آآآه بس غمضني لما قال بـ اييلس مع ولده .. ليش ما قال زوجتي .. ليش انا موب زوجته .. وقفت و رحت اتأكد من الغدى .. بس قبل ما أدخل المطبخ .. التلفون رد مرة ثانية يدق .. رحت له .. كان الرقم خارجي .. شكله من البحرين ..

ليلى : الوو..
راشد : السلام عليكم ..
ليلى : و عليكم السلام .. هلا راشد .. شلونك .. و شلون أمي .. العنود شلونها ..؟؟ هاااه بشر حملت ؟؟
راشد : ههههههههههه .. شبلاج جيه .. كل هذا اجاوب عليه مرة وحدة ..
ليلى : شو اسوي بعد .. مشتاقة لكم .. 
راشد : قلنا لج قولي لـ جاسم اييبج هني تسكنين ..
ليلى : شلون اييبني يا راشد .. و انت تدري ان شغله .....
قاطعني : ايه أيه .. عرفت ما يحتاي تعيدين .. اقول لج امي تباا تتكلم معاج ..
ليلى : عطني اياها وحشتني ..
ام راشد : و شلونج بنيتي ..؟!
ليلى : الحمدلله بخير .. انتي شلونج ؟؟
ام راشد : بخير الله يسلمج .. شلون ميود و جاسم ..
ليلى : طيبين .. 
ام راشد : ليلى .. 
ليلى : آمري يمه ..
ام راشد : ما يامر عليج عدو .. بس بـ اقول لج .. ان مريم تعرفينها .. اخت فارس .. 
ليلى : ايه و منو ما يعرفها .. فديتها شلونها ؟؟ 
ام راشد : مريم توفت ليلى ..

شلت السماعة من اذوني و طالعتها مدة ..

ام راشد : الوووو .. ليلى وينج ؟؟
ليلى : معاج .. بس شلون ماتت ؟؟ و هي ....
ام راشد : واحد مدري شو اسمه .. ناصر .. يصير أخوها .. دعمها بـ السيارة ..
ليلى : شووو .. ما يدري لو متعمد ..
ام راشد : الا متعمد .. الله يقطعه .. 
ليلى : لا حول و لا قوة الا بـ الله العظيم .. عيون شلونها الحين ؟؟
ام راشد : الله يعينها .. بس اقول لج لا تقولين لها منو الي دعم مريم ..
ليلى : ليش عاد ؟؟
ام راشد : مدري .. بس امها قالت لنا ما نقول لها ..
ليلى : الله يرحمها .. الا العنود ما حملت ..
بـ صوت خافت : لا لـ الحينه .. 
ليلى : ليش ما يسوون فحوص ..
ام راشد : سوو كذا مرة بس ما يفيد .. هرمونات موجودة .. بس ما يدرون ليش ما تحمل .. الله يفرجها .. والله العنود بنت و لا كل البنات .. و ان شاء الله تييب لـ وليدي الذرية الصالحة ..
ليلى : الله يسمع منج ..

صوت الباب ينصك .. اكيد جاسم وصل .. 

ليلى : يلا يمه جاسم وصل ..
ام راشد : سلمي لي عليه ..
ليلى : يوصل .. 
ام راشد : مع السلامة ..
ليلى : الله يسلمج ..

مايد : بــااابـااا ..

حمله و رفه فوق .. حباه في خده ..

جاسم : يا عيون بابا انتَ ..

طالعني .. بعدها مشى لين الغرفة .. آه لـ متى بـ اعيش هـ الحياة .. من تزوجته ما شفت السعادة في عيونه .. ادري به يحب هيفاء .. بس انا هم أحبه .. ما اقدر اشوف وياا حرمة غيري .. وقفت و رحت لـ المطبخ .. فتحت درج المطبخ و طلعت الصحون .. غسلتهم و صفيتهم ع الطاولة .. خليت الغدى .. 

دخل جاسم ..

صبيت العصير في الكاسات .. طالعت جاسم



ليلى : مريم .. زوجة اخو " عصيت ع اسناني " هيفاء .. سلطان .. توفت ..
بدون ما يطالعني : ايه دريت ..
ليلى : و ليش ما قلت لي ..؟؟

صخيت لاني اول مرة اتكلم معاه جيه .. بس الحمدلله ما رد عليّ .. قطع عليّ تفكيري .. مايد يسحبني من تنورتي ..

مايد : ماما اباا هلاوة .. 
بدون ما اطالعه : اوووه .. وخر ميود .. اسنانك بـ يروحون جيه .. من الصبح لين الحينه و انت حلاوة و حلاوة ..

يطقني ع ريلي بـ كف ايده و هو يصيح ..

مايد : ما اباااااااا .. ابااا هلاوة .. اباا هلاوة ..
صرخت عليه : مــايــد ..

كـ العادة يصيح و يتعفر في الارض .. نزلت لـ مستواه باخذه عن الارض .. بس في نفس الوقت نزل جاسم .. رفعت نضري اطالعه .. و لـ أول مرة تتلاقى عيوننا ..

باعدت عيوني عن عيونه بسرعة .. و وقفت .. شلاه ع الارض و هو بعده يصيح ..

رد جاسم يهديه ..

جاسم : ماعليه بابا .. بـ اعطيك حلاوة بس انتَ تغدى ..
مايد : ما اباااا ..

ادري به ما بـ يسكت الحين .. مشيت و انا اتذكر الموقف الي صار من مساع .. أخذت نفس و فتحت خزانة المطبخ .. طلعت منها علبة الحلاوة .. شلت ثنتين في يدي .. و رحت يم جاسم .. مديتهن لـ مايد ..

ليلى : ها ميود يودها حلاوة ..

يود جاسم من رقبته و هو مبرطم ..

مايد : ما اباا ..
ليلى : عيل شو تباا ؟؟
مايد : ابااا هلاوة ..

حركت الحلاوة جدام عيونه ..

ليلى : هذه شو عيل ؟؟

رد و ابتسامة عريضة مرتسمة في شفته ..

مايد : هـــــلااااااوة ..

أخذها من ايدي و بسرعة فتحها .. جنها بـ تطير .. حمله جاسم و يلس ع الكرسي قبال الطاولة .. يلس مايد ع الكرسي الي عداله .. و انا يلست قبالهم ..

مايد : بابا .. ثوف ماما أتتني هلاوة .. انا احبها .. انت تحبها بابا ؟؟

انصدمت من الي قاله مايد .. صج انه قالها بـ ببراءة .. بس كان هذا الكلام بـ يحدد كلام قلبيّ ..

طالعني جاسم جنه يباا يشوف ردة فعلي .. بس انا نزلت راسي ..

رد جاسم و هو يلعب بـ شعر مايد ..





..::][ الجزء الثاني و العشرون .. الفصل الأول ][::..

مايد : بابا .. ثوف ماما أتتني هلاوة .. انا احبها .. انت تحبها بابا ؟؟

انصدمت من الي قاله مايد .. صج انه قالها بـ ببراءة .. بس كان هذا الكلام بـ يحدد كلام قلبيّ ..

طالعني جاسم جنه يباا يشوف ردة فعلي .. بس انا نزلت راسي ..

رد جاسم و هو يلعب بـ شعر مايد ..

جاسم : انت ليش تحب الماما ؟؟
مايد : لانها تأتيني هلاااااوة
جاسم : بس !!
مايد : و بأد هممممممممم " خلى صبعه في بوزه " لانها الماما ..
أبتسـم له : ايه انا احبها لانها اختيه ..
مايد : لا هذه أمك ..
جاسم : امبلى أختيه .. في حد في الدنيا ما يحب أخته ..
مايد : بس الماما تحبك ..

غمضت عيني .. آه ع المصيبة .. شو قال ميود .. جاسم يعتبرني اخته .. بس انا زوجته يا ناس .. شكلي الوحيدة في هذا العالم الي مصدقة اني زوجته .. فتحت عيني بـ هدوء و طالعت جاسم وسط الدموع شوي عرفت اميز ملامح ويهه .. ما كان منصدم .. الا كانت جامدة و عادية ..

جاسم : الماما قالت لك ..؟!
مايد : ايه ..

فجيت عيني لأني ابد ما تكلمت معاه في مثل هذا .. خلاص خدي احترق من الدموع الي بدت تطيح ..

جاسم : شو قالت ؟؟

بس بس يا جاسم لا تسأله .. خلااااااص .. 

مايد : انت لما ثرخت عليها امث ثاحت ..

طالعني بعدين رد طالع مايد ..

مايد : قالت لي ان انا اهبه بث هو ما يهبني .. و ...

سكت شوي لانه كان يطالعني بعدها اشر عليّ ..

مايد : ثوفها ماما تثيح ..

طالعني جاسم ..

وقفت و ركضت الغرفة .. و دموعي مثل السيل ع خدي .. 

فتحت باب الغرفة و رميت روحي ع السرير .. ضميت المخدة لـ صدري و اطلقت لـ دموعي العناااان .. 

انفتح الباب و أنصك .. 

جاسم : شو فيج ؟؟

نشيت عن السرير .. مشيت دموعي بـ كف يدي .. و همست ..

ليلى : ماشي ..

يلس يمي ع السرير ..

جاسم : ماشي !!!!!! و منين هذه الدموع .. كل هذا ع الي قاله ميود ..

طالعت الجهة الثانية .. صح كلامه .. سبب موب مقنع اني أصيـح ..

همسـت : آسفة .. ما كان قصدي ..

الحركة الي يات منه .. و جن ماي انصب ع ويهي .. زخ ايدي و همس ..

جاسم : انتي تحبيني ليلى ؟؟

مر أسبــوع عليّ و لـ الحينه ذكري هـ اللحظة في عقلي .. أتذكره لما قال لي " تحبيني ليلى ؟؟ " 

شلون همسه منه هزت كل مشاعري .. صوته عيونه .. خلت دمعتيّ غصب تطيح .. 

جاسم : تحبيني .. ؟؟
ليلى : ليش عندك شك !!

توقعته بـ يرد عليّ انه يحبني .. بس كلماته خلتني أصيح بـ صوت مفجوووع ..

جاسم : تدرين اني اعتبرج اختيه .. تزوجتج و قلبي موب معاي .. تدرين صح ؟؟؟ " عص ع ايدي " انتي تدرين اني أحب هيفاء و تحت الحاح أمي و اخوها بعدين طلقتها .. و انتي رغم كل هذا قبلتين تتزوجيني .. 

رديت عليه و انا اشهق من البجي ..!

ليلى : عيل طلقني .. ما اباا اعيش معاك ..
رد منصدم : مينونة انتي .. و مايد تبين تفرطين في ولدج ..
ليلى : مايد موب ولـــدي و انــت تدري ..
صرخ عليّ : بس ليلى .. لو شو يصير ما بـ اطلقج ..
ليلى : حرام عليــــــــــك يا جاسم .. ما بـ تطلقني علشان تعيشني في عذاب .. " رديت أصيح "

سكت شوي .. نزل راسه بعدها طالعني ..

جاسم : اذا كنتين تحبيني ضلي .. ليلى لا تصيرين ياهل .. ادري بج عاقلة ..

طالعت الجهة الثانية ادخل هـ الكلام في مخي .. محد قال اني اباا أتطلق .. بس بدون شعور قلتها له .. 

جاسم : ليلى ..

مسحت دموعي بـ كف ايدي ..

ليلى : نــ ـ ـعــ ـ ـم
جاسم : مشكورة ليلى ..

طالعته و بـ التحديد عيونه .. الي من تلاقت موب مثل كل مرة تتنافر ..

ليلى : ليش ؟؟
أخذ نفس : ربيتين مايد و هو موب ولدج .. مايد ولدي و انتي ما مانعتين تربينه .. عاملتينه شرات لو كان ولدج .. هملتج و انتي ما نطقتين الا تميتي ساكتة ..
ليلى : جاسم لا تقول جيه .. انت قبل ما تصير زوجي .. انت ولد خالتيه ..
أبتـسـم : عيل نـشـي ..
عقدت حواجبي : وين ؟؟
جاسم : من متى ما طلعتين من البيت .. قومي لبسي مايد و لبسي و انا بـ اخلص شغلي و بـ ارد لكم ..
ابتسمت موب مصدقة : من صجك جاسم ..
جاسم : ايه .. عيل اجذب ..

آآه لو احد كان يمي قلت له يقرصني .. ابا اتأكد كل هذا حلم لو واقع .. شلون طلعت معاه .. لعبنا ميود و رحنا مطعم تعشينا و الجو كان أحلى جو عشته من أخذت جاسـم ..

.....

" فارس "
[ بيتنا .. 3:00 العـصـر ]

( بـعد أسبــوع )

طالعت عيون .. كانت يالسة قبال التسريحة .. تحط لها ميك آب .. توها من يومين شوي بدت تخلي الأسـود .. بس الحينه شلون اقول لها ترد بيت أهلها لأني اليوم مسافر أودي شوق و ميثا .. و هي أصلاً حتى ما تعرف بـ سالفة اخواني .. و لا تدري ان عندي أخوات و حتى الي دعم مريم هو أخويه .. قطع عليّ تفكيري صوتها ..

عيون : فارس .. حبيبي شو فيك موب ع بعضك ..

نشيت عن السرير و يلست عدالها ..

همست : ما بي شـي ..!!
أبتـسـمت : تصدق فارس .. باجي بس شهرين و أولد .. بـ تصير أبو و انا أصير أُم ..

أكتفيت بـ ابتسامة .. عقدت حواجبها و زخت أيدي ..

عيون : حبيبي لا تخبي عليّ انت مريض .. فيك شي ..!!
فارس : ما بي شي .. لا تخافين ..
عيون : شو ما أخاف و انا أشوفك بـ هذه الحالة ..
فارس : انزين عيون " أخذت نفس " حبيبتي قومي شلي أغراضج ..
عيون : ليش ؟؟
فارس : بـ اوديج بيت أهلج .. عندي شغل لـ الشركة بـ اسافر و اذا رديت آخذج ..
عيون : تخليني و انا حامل ..
فارس : فهميني عيون الشغل مهم و ما يتحمل تأجيل ..

نزلت راسها و يلست تلاعب اصابع ايدي ..

عيون : حتى أهم منيّ ..

رفعت راسها ..

فارس : هو في شي في الدنيا أهم منج ..

أبتسمت لي .. وقفت .. و نزلت بـ صعوبة بـ تطلع الشنطة .. نزلت بسرعة و طلعتها ..

فارس : لا تعبين روحج .. 
عيون : ليش شو فيها .. ما صارت شنطة ..
فارس : تحملين شنطة و انتي حامل و انا موجود أطالعج ..

ابتسمت و طلعت ثيابها و خلتهن في الشنطة .. ما توقعت انها ترضـى بسرعة جيه ..
طلعت من الغرفة .. و طلعت تلفوني .. اتصلت ع زياد ..

زياد : هلا فارس ..
فارس : شلونك زياد ؟؟
زياد : الحمدلله بخير .. انت شلونك ؟
فارس : بخير .. شوق و ميثا زاهبين .. 
زياد : ايه زاهبين ..
فارس : قول لهن اني الحينه ياي لهن ..
زياد : ان شاء الله ..
فارس : الحينه أخليك ..
زياد : اوكيه .. مع السلامة ..
فارس : الله يسلمك ..

صكيته .. و احس ان عاصفة ياية في الطريج .. الله يستر ..

....



" رهــف "
[ بيتنــا .. 3:25 العـصـر ]

رهف : خالتيه ..

شالت فنجان القهوة عنها و خلته ع الأرض ..

ام سامر : آمري بنيتي ..
رهف : ما يامر عليج عدو .. الا دريتين ان عيون اليوم بـ تيي البيت ..
تتنهـــد : ايه دريت .. 
رهف : شو قالت لما عرفت عن اخوان فارس ..
ام سامر : ما تدري ..

و شربت رشفة من الفنجان ..

رهف : شو ما تدري .. ؟؟
ام سامر : مدري والله .. فارس قال ما يباها تعرف ..
رهف : اوكيه .. ليش عاد .. 
ام سامر : مدري لا تسأليني .. 

صوت الجرس .. 

رهف : انا بـ اشوف منو !!

وقفت ورحت لـ الباب .. فتحته شفت عيون جدامي .. لميتها و بستها في خدها ..

عيون : شلونج رهف ؟؟
رهف : بخير .. انتي شلونج ؟؟ شلون الحمل معاج ..؟
عيون : تعـباااانــة منه ..
رهف : ههههههههه .. انزين دخلي داخل .. الا وين فارس ؟
عيون : ينزل شنطتي ..
رهف : وين بـ يسافر ..؟
عيون : يقول كندا عنده شغل هناك ..
رهف : انزين دخلي ليش واقفة برى ..

أبتسمت لي .. دخلنا .. راحت لـ خالتيه .. سلمت عليها و باستها ع راسها .. يلست يمها ..

ام سامر : ما قالج كم بـ يبقى هناك ..

أبتسمت و حركت راسها بـ النفي ..

عيون : لا ما قال .. 
ام سامر : الا وينه ؟؟
عيون : ينزل شنطتي ..

انفتح الباب و دخل فارس ..

فارس : السلام عليكم ..
الكل : و عليكم السلام ..

باس خالتيه ام سامر ع راسها ..

فارس : شلونج خالتيه ..؟؟
ام سامر : بخير .. الله يسلمك ..

طالعني ..

فارس : شلونج رهف ؟؟
رهف : الحمدلله .. يسرك الحال ..
فارس : عيل وين سامر ..
رهف : طلع ويا غفران ..

يلس يم عيون شويّ .. تكلمنا في مواضيع متفرقة .. بس ما يبنا طاري اخوان فارس .. لان عيون معانا .. 

طالع ساعته ..

فارس : انا تأخرت .. 

وقف ..

فارس : مع السلامة ..

.....

" عـيـون "
[ بيت ابويه .. أربع العصر ]

أحس قلبي انقبض .. شاكة ان فارس موب رايح لـ شغل .. 
طالعته .. كان واقف بـ يمشي و يتكلم ويا أمي ..
قبل ما يمشي .. بدون أرادة وقفت و زخيت ذراعه ..

عيون : فارس .. بـ ايي معاك ..
فارس : بس انا مسافر شغل موب سياحة تيين معاي ..
صــحــت : الله يخليك فارس بـ ايي معاك .. ما اباك تروح بـ روحك ..

وقفت أمي و باعدتني عنه ..

ام سامر : بس عيون .. قال لج عنده شغل ما بـ يتأخر .. كلها كم أسبوع ..
رهف : عيون تعالي معاي الغرفة .. شكلج تعبانة ..
صحت شرات اليهال : ما ابااا .. أبا اروح معااه ..

بس فارس مشى .. شلت ايدي بسرعة و ركضت بـ اطلع من البيت ..

ام سامر : عـــــــيـــــون .. عـــيـــون .. بنيتي تعالي .. رهف .. نشي بنيتي اتصلي ع سامر خله ايي لـ أخته .. 

فتحت باب الحوش .. و طالعت فارس بـ يركب سيارته .. زقرته و دموعي تطيح ..

عيون : فــــــــــــااااارس ..

وقف .. و طالعني .. نزل من السيارة و تقرب مني .. ركضت له و تناسيت حمليّ ..

عيون : فارس .. لا تخليني ..
فارس : وين أخليج .. هذا بيت هلج ..

صحت مرة ثانية ..

عيون : فارس انت ما بـ تروح لـ شغل صح ؟؟

طالعني جنه يباا يخفي ملامح ويهه ..

فارس : امبلى عندي شغل .. بـ اخلصه و بـ ارد ..

دفنت راسي في حضنه و انا أون شرات اليهال .. رفع ايده و ضمني لـ صدره .. 

بس مسرع ما شالني عنه ..

فارس : عيون .. ما بـ أتأخر .. بـ الكثير شهرين ..
عيون : شهرين !!!!!!!! " صحت بـ صوت أعلى " شهرين بـ تودرني علشان شغل .. و الياهل أول ما يفج عيونه ع الدنيا وين أبوه .. 

خلى ايده ع كتوفي ..

فارس : قلت لج بـ الكثير .. مع السلامة عيون .. " بـ حنية " أهتمي في روحج ..!

باسني في خدي و ع راسي .. جنه ما بـ يشوفني مرة ثانية و مشى ..
كنت بـ اروح له .. بس انهد حيلي و طحت ع الأرض .. لما شفته يختفي جدام عيني .. خليت ايدي ع الارض و عصيت ع ركبتي .. صرخت و انا اطالع اثر طيفه ..

عيون : فـــــــــــــــــــااااااارس

بطلت عيوني .. " نشيت متروعة كل هذا حلم " بس لما شفت ويه أمي و رهف و اخويه سامر خايفين .. طاحت دموعي ..

عيون : وين فارس ؟؟

زخت امي ايدي ..

ام سامر : عيون .. حبيبتي لا تعبين روحج .. نامي ..
صـحـت : ما اباا .. ييبوا لي فـاااارس .. ابا فارس ..
سامر : فارس ما بـ يتأخـر .. بـ يرد .. عنده شغل .. بس انتي لا تسوين في روحج جيه ..

غمضت عيني و رديت نمت ..

.....

" أحــلام "
[ بيتــنا .. غرفــتــيه ]

يودت ريول بدر ولديه و انا احركها .. قلت بـ صوت مسموع ..

أحلام : يا ليتني أشوفك يوم تحرك هذه الريل بـ روحك .. تراكض في البيت و انا الحق وراك .. اقرك بدر بدر حبيبي تعالي أكل هذا .. أو تعال البس الجوتي .. " ابتسمت و غمضت عيوني أتخيل الدنيا بـ هذا الشكل " الحينه الي بـ عمرك يحبون ع ركبهم .. " طاحت دمعتي " بس ليش انت ما تمشي .. ليش ؟؟!

.... : لان هذا قدر ربج ..

طالعت ورى كان بشار .. تقرب مني و باسني في خدي ..

و يلس ع الكرسي الي عدالي ..

بشار : لا تسوين في روحج جيه .. 
أحلام : ما اقدر .. ما تشوفه انت .. وده برى .. دور له أي علاج ..
بشار : قالوا لج ماشي فايدة .. برى لو في البحرين ..

طالعت بدر و صميته لـ صدري و انا أصيـح ..

.....

" هيفاء "
[ بيتنـا .. الصـالـة ]

باستني امي ع راسي ..

ام سلطان : الله يوفقج بنيتي ..

خليت راسي ع حضنها و هي تمت تمسح عليه ..

هيفاء : موب ناقصنا الا سلطان ..

حسيت بـ حرارة دموع أمي الي كانت تطيح ع راسي ..

ام سلطان : آآآآه .. وينك يا وليدي ..

شلت راسي ..

هيفاء : انا بـ اتصل بـ أحلام أبشرها .. الا تدرين بـ اتصل بـ عيون ..

طالعت امي الجهة الثانية و هي تمسح دمعتها ..

ام سلطان : عيون !! الله يعينها هـ البنت ..
عقدت حواجبي : ليش شو فيها ؟؟
ام سلطان : فارس مسافر علشان يودي اخواته لـ خالته ..
هيفاء : انزين .. و ليش شو فيها عيون ..؟؟
ام سلطان : ما تدري حتى بـ سالفة الاخوات ..
فجيت عيوني : مــا تـــدري !!!!!!!!!
ام سلطان : ايه ما تدري .. فارس موب راضي احد يقول لها ..
هيفاء : ليش ؟؟
هزت كتوفها : مدري ..

شلت تلفوني الي يمي .. 

ام سلطان : لـ منو بـ تتصلين ..؟؟
هيفاء : لـ عيون ..
ام سلطان : لا تقولين لها ..
هيفاء : ايه ادري ..





رهف : الو ..
هيفاء : السلام عليكم ..
رهف : و عليكم السلام .. 
هيفاء : شلونج رهف ؟؟
رهف : بخير .. انتي شلونج ؟؟ 
هيفاء : بخير ..
رهف : وينج ما تنشافين ..؟
هيفاء : كنت أسجل لـ الجامعة .. و نجحت في السياقة ..
رهف : صج .. الف مبروك .. شو سجلتي ؟؟
هيفاء : فنــون .. 
رهف : صج .. مبروك ..
هيفاء : الله يبارك فيج .. الا وين عيون ؟؟
تتنـــهــد : نايمة ..
هيفاء : اوكيه .. سلمي لي عليها ..
رهف : يوصل ..
هيفاء : مع السلامة ..
رهف : الله يسلمج ..

طالعت أمـــي ..!

هيفاء : راقــدة ..
ام سلطان : ما قلت لج تعبانة .. 
أخذت نفــس : الله يساعدهــا ..

....

" شــوق "
[ المطــار .. نسافر كنـدا ]

شوق : فارس ابا أروح الحمام ..
فارس : انزين .. نشي ..
ميثا : و انـا ..
فارس : شو بـ يصير لج .. ضلي هني دقيقتين و حنا رادين ..

وقف ..

فارس : يلا شوق .. بسرعة لأن نص ساعة و تطير الطائرة ..
شوق : اوكيه ..

وقفت بعد تردد ..

مشيت وياه .. و انا اشوف الكل جنهم يطالعوني .. زخيت فارس من ذراعه .. طالعني ..

فارس : شو فيج ؟؟
شوق : خايفة ..

طالعت الممر الي نمشي فيه .. شفت حرمة من شافتنا جنها انصدمت .. تكلمت ويا الحرمة الي يمها و ذيك طالعتنا منصدمة .. طالعت الجهة الثانية .. 

.....

" عـيـون "
[ بيت أبـــويه .. الصالة ]

( بعد ثلاث ساعات )

عيون : يمه تعبااانة ..
ام سامر : قلنا لج .. روحي رقدي ..

طالعت الجهة الثانية ..

عيون : و شلون اييني رقاد و فارس موب معاي ..
رهف : ما عليه عيون .. كلها شهر .. لو شهرين ..
عيون : تشوفينها قليلة .. 

تـيـن .. تيــن ..

" صوت الجرس "

رهف : انا بـ اشوف منو ..

وقفت .. شوي و ردت ..

رهف : عيون .. في بنت تبيج برع ..

وقفت بـ صعوبة ..

عيون : تبيني انا .. وينها ؟؟
رهف : دخلتها الميلس ..

مشيت لـ الميلس .. و انا حاطة ايدي ع ضهري من التعب .. فتحت الباب .. أبتسمت لما شفتها .. سلمت عليّ .. بستها في خدها ..

عيون : دانــة .. وينج من زمان ما شفتج ؟؟
دانة : شو نسوي مشاغل الدنيا .. 
عيون : تفضـلي .. 

يلست عدالها ..

دانة : ريلج وينه ؟؟
أستغربــت : ليش .؟ مسافـر ..
دانة : ويا منو ..
عيون : ليش تسألين .. 
دانة : انتي جاوبيني ..
عيون : عنده شغل .. سافر بـ روحه ..
دانة : سافر بـ روحه .. " مدت لي تلفونها " عيل هذه منو الي معاه ..؟

يودت التلفون و ايدي ترتجف .. وقفت لما شفت الصورة .. فارس وياه بنت و مساكتنه من ذراعه .. كا عليها حجاب و لابسة قصير .. طاح التلفون من ايدي .. 

دانة : حبيبتي عيون .. انا موب قصدي افرق بينج و بينه .. بس ييت انبهج ..
صرخت عليها : طلعــــي بــــرى .. ما ابــــــــا اشـــوف أحــــــــد هــنــي .. 

حوطت ويهي بـ ايدي و يلست أصيـح ..

( بــعد شهريــن )

نزلت من الدري و ايدي ع ضهري .. الحينه انا في شهري الاخير .. و اشك ان اليوم بـ اولد من الألم .. خلاص بعد كل هذا عشت ويا الوضع .. فارس تزوج عليّ .. و سافر ويا حرمته .. و الصورة الي ورتني اياها دانة أكدتي لي كل هذا .. فارس ما يحبني !!! و هو لـ الحينه حتى ما رجع من السفر .. 

كنت بـ ادخل الصالة .. بس تراجعت .. قلت بـ ادخل الميلس .. 

يودت باب الميلس .. فتحته .. بس حسيت بـ رجفة في كل جسمي .. لما تعلقت عيوني بـ عيون فارس ..

>> يتبع 
أنتظــرونــي قريباً في الجزء الاخيييير




الجزء الاخيير 

نزلت من الدري و ايدي ع ضهري .. الحينه انا في شهري الاخير .. و اشك ان اليوم بـ اولد من الألم .. خلاص بعد كل هذا عشت ويا الوضع .. فارس تزوج عليّ .. و سافر ويا حرمته .. و الصورة الي ورتني اياها دانة أكدتي لي كل هذا .. فارس ما يحبني !!! و هو لـ الحينه حتى ما رجع من السفر .. 

كنت بـ ادخل الصالة .. بس تراجعت .. قلت بـ ادخل الميلس .. 

يودت باب الميلس .. فتحته .. بس حسيت بـ رجفة في كل جسمي .. لما تعلقت عيوني بـ عيون فارس ..

لحظة فيها التقت نضراتي بـ انضار فارس .. الي من شافني وقف .. كنت اباا احرك ريلي اطلع من الميلس .. بس شي خلاني أوقف .. و أتأمـل في الانسـان الي عطيته قلبي .. بس خيانته كانت أكبر ..

بلعت ريجي و رديت ع ورى ويا كل خطوة كان فارس يخطوها لي .. مد لي ايده !

فارس : تعالي .. عيون انا فارس .. 

حركت راسي بـ النفي شرات اليهال .. و دموعي تطيـــح .. عقد حواجبه و هو يتقرب منيّ .. دعمت في اليدار .. اليدار الي يمنعني اني اتباعد بـ خطوات اكثر من فارس .. زاد بجيي لما تقرب فارس مني و صار قبالي ..

فارس : انا فارس ..

يود ايدي و سحبتها بسرعة و انا اصـرخ عليه ..

عيون : خلني .. ما اباااك .. خلني .. خلني " أختفى صوتي ويا البجي "

حسيت ويا ألم بطني الي زاد .. ألم المواجهة ! كنت بـ اواجهه بـ زواجه عليّ .. بس العبرة خنقتني .. و طلعت من الميلس موب امشي الا اركض .. وقفت عند حافة الدري .. لأن الألم زاااد و حسيت روحي بـ تطلع .. طحت ع الارض و انا مسندة روحي ع طرف الدري .. صرخت و انا ميودة بطني ..

عيون : آآآآآآآآآآآآآه .. يـــمــه .. لحقـــي علـــيّ بـ امووووووووووت ..

الالــم زاد و انا اشوف علامات الارتباك في ملامح امي و رهف .. بس فارس ليش واقف هني كنت بـ اصرخ بـ اقول له يروح .. بس سبقتني امي ..

ام سامر : فارس .. وليدي شنو تنطر .. عيون شكلها بـ تولد .. خلنا نوديها المستشفى .. رهف قومي ييبي عباتي و شيلة عيون ..
همــــست : ان شاء الله !

تقرب مني جنه بـ يحملني .. نسيت ألمي و دفرته عني ..

عيون : روووح عني ما اباااك .. " رديت اصيح "
ردت امي تهديني : يمه عيون .. ما يصير جيه .. تبين تولدين في البيت ..
عيون : ما ابااااااااا .. نادوا لي سامر .. ابا سـ سـ آآآآآآآآآآآآه .. بـ اموووت ..

مدري شو قالت امي لـ فارس .. هذه المرة تقرب مني و وقفني .. حاولت اباعده .. راسي دار والالم كل ماله و يزيد .. خلاااااص أحس روحي بـ اموووت .. لبستني رهف الشيلة .. 

وداني لـ السيارة .. ركبت ويايه امي .. و سندت راسي ع ريلها و تقرا علي قرآن ..

وصلنا المستشفى .. نزلت بـ صعوبة .. و انا اصييييح من الالــم .. دخلت حجرة الولادة و انا اصيح موب من الالم .. الا من العذاب الي ينتظر الي فـ بطني ..

فــجـيـت عيــني .. و انا اطالـــع المكــان ..

همست : يمه ..

سمعت صوتها الدافي عدالــي ..

ام سامر : الحمدلله ع سلامتج ..

غمضت عيوني .. و انا اتــذكــر .. خليت ايدي ع بطني و انا اشوف ان مافي انتفاخ .. ابتسـمت أبتسامة صغيرة .. فتحت عيوني و طالعت امي ..

عيون : انا شو يبت ؟؟
ابتسـمت لي : بـنـت !
عيون : بنت !!! 
ام سامر : ايه .. مريم 

غمضــت عيوني من نطقت أســم مريم ..

عيون : يمه .. وين فارس ؟؟!
ام سامر : يسجل البنت بـ اسمه ..

طاحت دمعــتي !!

عيون : بنـتـه ..
ام سامر : ايه بنته .. عيون شبلاج ؟؟

عدلت يلستي ع السرير .. و أخذت نفس ..

انفتح الباب و انصك .. كانت رهف .. أول ما لمحتها غفران تركض لي .. ركبت فوق السرير ..
حضنتــها .. 

غفران : وين البيبي ؟؟؟؟

ابتسمت لأني أصلاً مدري وينها .. 

ردت أمي : خذوها يبدلون لها ..

تقربت مني رهف .. باستـني ..

رهف : الحمدلله ع سلامتــج ..
ابتسمت : الله يسلمج .. وين سامر ؟؟
سامر : موجود !!!!

باسني ع راسي ..

سامر : شلونج الحينه ؟؟
عيون : بخير ..
سامر : هااه شوو مسوية لهم العفسة لما بـ تولدين .. ما سوت رهف مثلج ..

ضحكــــت عليــه .. سامر ابد تعليقاته ما يخليها .. حتى وقت الي احس قلبي فيه مفجوع .. ضحكني 
..::][ .العــنــود. ][::..

المُـــســتشفى .. 3 العصــر ]

راشد : كم رقم الحجرة ..
العنود : مدري .. قالوا 158 .. في قسم الولادة ..
راشد : هذا الجناح يعني ..
العنود : ايــه .....

قبل ما اكمل .. تسندت ع الجدار و غمضت عيني ..

راشد : حبيبتي .. شبلاج ؟؟
العنود : تعبانة شوي ..
راشد : تعالي اوديج الطبيب ..
العنود : لا ما يحتاي ألم و بـ يروح ..
راشد : الحينه حنا في المستشفى .. يمكن حامل ؟؟
طالعته بـ نص عين : يا ليت .. بس ....
راشد : لا بس و لا شي .. تعالي نروح ..

/
/
/

الدكتـورة : مبروك المـدام حـامـل 
..::][ .هيفاء. ][::..
[ بيتــنا .. غرفتيه .. 3:15 العـصـر ]

طق طق طق ..

همســت : منو ؟؟
ام سلطان : انا .. 

قمت و فتحت الباب ..

ام سلطان : هاه ما بـ تسيرين ويايه ..
عقدت حواجبي : وين ؟؟!
ام سلطان : لـ عيون بعد لـ منو ..
هيفاء : آآه .. مضغووطة .. بكرة عليّ .....
قاطعتني : ايه ايه .. بس بس درينا .. 
هيفاء : يمه حرااام .. بس هم بـ اسير .. الجامعة في صوب و عيون بنت خالتي في صوب ..
ام سلطان : هههههههههه .. 

" صــوت الجــرس "

ام سلطان : بـ اروح اشوف منو .. انتي تجهزي ..
هيفاء : ان شاء الله ..

مشت أمي .. انا لبست عباتي و شيلتي .. ردت لي و شكلها متوترة ..

هيفاء : منو !!
ام سلطان : تعالي الميلس و بـ تشوفين ..

عقدت حواجبي ومشيت .. 

فتحت الباب .. اول ما شفتها .. وقفت جامدة .. " ليلى " 
وقف جاسم .. و هو حامل مايد .. طالعوا بعض و ابتســمـوا ..

ليلى : شبلاج هيفاء ؟؟
هيفاء : ماشي .. حياكم تفضلوا .. 

نزلت راسي لما شفت نضرات جاسم .. بس هذه المرة انا قـوية .. موب شرات كل مرة اهتز من أول نضرة ..

ليلى : جاسم تكلم ..
جاسم : هيفاء انا ... " سكت شوي " انا و ليلى يايين نردج لي ..
عقدت حواجبي : شو ؟؟
ليلى : استغربتين صح ؟؟ بس انا اشوف سعادة ولد خالتي معاج .. حتى لو كنتين بـ تصيرين زوجته ..
هيفاء : ........ " مســتغـربـة " 
جاسم : هاااه شو قلتين .. امج تدري و موافقة ..
رديت بسرعة : متى ؟؟

ابتسـمـوا لي ..

نزلت راسي ..

ليلى : شو ردج ؟؟

وقفت .. و طالعتهــم ..

هيفاء : تتوقعوني ارجع ..

وقف جاسم ..

جاسم : و ليش ما ترجعـيـن .. و حتى لو ما بـ ترجعين لي .. ردي لـ ولدج ..

طالعتــه مصدومــة ..

هيفاء : ولدي !!!!!!!!
أخذ نفس : ايه ولدج .. لما طحتين ما سقطتي .. الا ولدتين .. و الياهل ..

" رفــع مايد "

هيفاء : بس ....

وقفت ليلى و تقربت مني ..

ليلى : شو ردج هيفاء ؟؟
هيفاء : انتون الحينه خيرتوني بين الموت و الحياة ..
جاسم : قصدج حياتج معاي شرات الموت ..
حركت راسي بـ النفي : حياتي معاك شرات الحياة و بدونك الموت .. و انا اخترت الحـيـاة ..
ام سلطان : كللللللللللللووووووش

طالعت وراي .. و انا أشـوف سلطان واقف و ابتسـامة صغيرة في شفته ..

سلطان : مبروك هيفاء ..

وقفت جااااااااامـــــدة .. سلطان هني .. 
طحت في حضنه .. جني خايفة انه يروح شرات ما راح قبل ..

سلطان .. سافر بعد وفاة مريم .. لما حس ان نفسيته اعتدلت رد .. و ردت روحي معاه .. 
..::][ .شوق. ][::..
[ كــنــدا ]

عفدت وراها أصـرخ ..

شوق : ساروووونــة .. و صمخ ..

وقفت ..

سارة : لوهي أني ..
شوق : شوف .. عند امج يا الدبة ..
سارة : انتي دبة ..
ميثا : شوق .. خليها .. زيغتي الياهل ..

يودتها من خدودها و سحبتها .. حبيتها بـ دفاسة ..

شوق : أحبهااااا ..
اليازية : شوق .. خلاص خليها ..

ضحكت و يلست يمهم ..

شوق : ما يتكم أي أخبـار عن فارس اخويه ..
اليازية : احم .. قصدج ولد خالتيه ..
شوق : لا .. حنا بعد بنات خالتج ..
اليازية : ههههههههههه .. اتصل يقول زوجته ولدت ..
شوق و ميثا : صــــــــــج !!!!!!!

طلعت خالتيه فاطمة من المطبخ ..

فاطمة : ايه صج ..
شوق : خالو .. ما بـ نسير الملاهي اليوم ..

يلست يمي ..

فاطمة : عنبووه .. ما تملون انتوا ..
شوق : الله يخليج خالوو ..
فاطمة : اليوم لا .. بـ نرد البحرين الاسبوع الياي ..
فجيت عيني : شووووو ؟؟؟
فاطمة : هههههه .. شبلاج ..؟ ابا اشوف حرمة ولد اختيه .. و بنته ..
ميثا : يابت بنت ..
فاطمة : ايه بنت ..

وقفت ..

شوق : زين عيل بـ اروح اشيل اغراضي ..

زختني خالتيه من ايدي ..

فاطمة : تعالي .. وين رايحة .. لاحقة بعدين .. خلينا نيلس ويا بعض شوي ..

يلست يـمـها و بستها في خدها ..

شوق : اممممممممواح .. تامرين امر .. كم خالة عندي ..
بـــعــد قليل .. مع عــيــون ..!!!

و نهــايــة النــفق






" عـيـون "

مر يومين و انا فـي المستشفى .. حتى ما شفت فارس .. قربت سرير الياهلة مني .. راقبت خدودها المحمرين .. بستها في خدها .. و شلتها .. رفعتها .. حسيتها تباا تفتح عيونها .. من ولدتها ما شفت عيونها .. فتحتها .. 

بسرعة غمضت عيوني .. من شفتها .. حسيت بـ رجفة .. جني أشـوف فارس .. جدامي .. قطع عليّ تفكيري صوتها تصيح .. خليت صبعي ع بوزها و اخذت احركه ..

عيون : اممم .. بس مريومة .. بس حبيبتي خلاص .. 

افففف .. شكلها موصخة .. امس امي قالت اني بـ اطلع اليوم .. تقول سامر بـ اييني و هو لـ الحينه ما ياا ..

طلعت حفاضة .. و بدلت لها .. ما تتصورون شعوري .. شقد كنت منقرفة .. الا كنت فرحااانة لأني صرت أُم .. 

لفيتها جسمها الصغير في الفوطة .. و طلعت من الحمام .. اول ما شفته كان فارس توه فاتح الباب .. أبتـسـم لي .. بس انا فريت ويهي موب مهتمة .. 

خليتها ع السرير .. و لبستها الحفاظة .. عدلت ثيابها .. أبتسمت و انا اشوف صغر ثيابها .. تذكرني بـ غفران لما يابوها لي المستشفى اول ما ولدوها !

حسيت بـ يد تتحسس ويهي .. رفعت ويهي و انا عاقدة حواجبي طالعت فارس .. الي من طالعته شال ايده .. شلت الياهل و خليتها ع السرير ..

يلست ع السرير .. خليت مريم في حضني .. و طالعته جني اقوله " شو تبا ؟؟ "

رد بـ حنية : حبيبتي عيون .. شو فيج متغيرة عليّ جيه ؟؟
رديت محرجة : ما اباا اسمع اسمي ع لسانك ..

تقرب منيّ .. و انا تباعدت ..

فارس : طيب .. ليش ؟؟ انا شو سويت ؟
قلت بـ خوف : فارس .. لا تتقرب مني ..

يلس عدالي ع السرير .. حسيت بـ رجفة في جسمي !

قلت بسرعة : اطلع برى ..

زخ ايدي ..

فارس : زعلانة لاني سافرت و خليتج ؟؟

حاولت اشيل ايدي بس فارس كان زاخنها بـ قوة ..

عيون : هــدني ..
فارس : قبل ما تقولين لي شو فيج ؟؟
صرخت عليه : خــلــني ..

شال ايده و طالع الياهل .. حملها و طالعها .. 

فارس : تشبهج صح ؟؟
عيون : ...... " مطنشته "
فارس : ما تبين تردين عليّ .. 

وقف و هو حامل مريم ..

عيون : وين بـ تروح ؟؟
فارس : بيتنا بعد وين .. نشي شيلي اغراضج ؟
عيون : اباا أروح بيت هلي ..
فارس : و انا اقول لا .. 
عيون : ما اباا ارد وياك .. فارس طلقني ..؟

طالعني مصدوم ..

فارس : اطلقج !!!

صحت .. و سحبت الياهل من ايده ..

فارس : نشي .. و بعدين نتفاهم ..

ما عندي حل غير اني نزلت من السرير .. اخذ مريم و ضل يراقبني و يراقب دموعي الي كانت تسيل ع خدي ..

شلت اغراضي .. بعدين شلت مريم الي نامت في حضنه .. 

حمل شنطتي .. لبست شيلتي .. و مشيت وراه .. طلعنا من المستشفى و انا اطالع ساعتي 8:30 الليل .. بس لما وصلت لـ السيارة .. رجعت ع ورى ..

طالعني ..

فارس : تعالي ركبي ..
عيون : ما اباا ..
صرخ عليّ : عيون .. لا تسوين لي حركات يهال ..

رجعت ع ورى اكثر ..

عيون : بـ اتصل لـ اخويه .. 

تقرب مني .. و انا انرصعت في السيارة الي كانت ورايه ..

فارس : قلت لج بـ تيين معاي ..
صحت : ما ابااا .. روح لـ حبيبتك احسن لك ..

صطرنـــــــي ع خــدي .. كف عمري ما راح انساه .. وياا صرختي .. المطر يطيح و الدنيا ظلمت في عيوني .. حضنت مريم الي بدت تصيح .. و خليت ايدي ع خدي ..

سحب مريم من عندي و خلاها في السيارة .. طالعني و انا اصيح بـ هدوء .. و بعدها ايدي ع خدي .. تقرب مني و خلى ايده مكان الكف .. زخ ايدي الثانية .. و مشاني شرات الياهل .. ركبت غصباً عني ..

بس ركبت .. ورى .. اخذت مريم من جدام .. و خليتها في حضني و انا اصيح ..

وقفت السيارة .. ع بالي بيت هلي .. بس انصدمت لما شفته بيتنا .. بقيت مكاني و انا عاصة ع ايد مريم الصغيرة .. طالعني من الجـامـة ..

فارس : نزلي ..

قلت له و انا اصيح ..

عيون : ما اباا ..

رد علي جنه يباا يكتم غيضه !

فارس : عيون نزلي ..

فتحت الباب .. غطيت مريم بـ طرف شيلتي و نزلـت .. المطر غرقني .. رغم انه موب وايد .. ارتعت و مريم بدت تصيح .. لما لمع البرق في السما ..

مشيت في حوش البيت .. مترددة .. ما اباا ادخل .. وقفت عند البا اسكت مريم ..

تقرب مني و همس ..

فارس : شو فيها تصيح جيه ..

طالعته بـ طرف عيني .. بعدها نزلت راسي .. 

عيون : ياهل متروعة .. شو تباها تسوي يعني ..
فارس : دخلي .. يمكن بردانة ..

تسندت ع اليدار معاندة ..

عيون : ما بـ ادخل ..
فارس : شلون يعني ؟؟
عيون : ابا ارجع بيت هلي ..
فارس : عيون .. لا تصيرين عنيدة .. دخلي و قولي لي شو فيج ..؟
صرخت عليه : قلت لك مافيني شي .. طلقني ..
فارس : ليش عاد ؟؟

طنشتــه و طالعت الجهة الثانية .. اطالع الشجر شلون يتحرك بـ عنف .. و المطر يطيح بـ قوة .. و يختلط ويا دموعي الي غرقت ويهي ..

تقرب مني أكثر .. و زخ يبهتي .. تحسسها .. بعدين طالعني بـ نضراته المعهودة ..

نزلت عيوني عن عيونه .. بس رفع راسي ..

فارس : طالعيني عيون ..

ما رديت عليه .. كل نضراتي كانت لـ مريم ..

خلاني و دخل البيت .. طحت ع الأرض منهاااارة .. و المطر غرقني .. ضميت ريولي لـ بعض و حضنت مريم لـ صدري .. 

فجيت عيوني .. و انا احس بـ الدفى في جسمي و بـ الاخص في ايدي .. طالعت المكان .. انا فيصالة البيت .. طالعت الجهة الثانية .. شفت فارس .. الي زخ ايدي ع طول و أبتـسـم ..

فارس : البيت مفتوح .. و تنامين برى ..
طنشت كلامه : وين مريم ؟؟
فارس : وديتــها لـ أمج .. " طالعني بـ ابتسامة خبث " قلت لها بنتج هاملتها ..

بسرعة نشيت .. ع أثــر ضحكته .. الي ترددت في اذوني أكثر من مرة .. طالعت الجهة الثانيــة ..
عيون : سخيف ..
فارس : عيل شو تبيني أسوي فيج .. موب راضية تنشين ..

طالعت الجهة الثانية ..

عيون : كيفي .. ما لك خص فيني .. " طالعت ايدي " شيل ايدك ..

ما تحرك شي منه .. طالعته .. شفت عيونه .. نضراته الي عذبتني ..

رديت أترجاه : فارس لا تعذبني ..

يلس عدالي ..

فارس : قولي لي شو الي مغيرج عليّ ..

طالعت الجهة الثانية .. شو اقول لك يا فارس .. شو ؟؟

عص ع ايدي ..

فارس : قولــي ..!!
عيون : فارس انت تزوجت عليّ صح ؟؟
عقد حواجبه : انا !!!
صحت : ايـه انت ..

خلى راسي ع حضنه .. رد بـ حنيه ..

فارس : منو قال لج ؟؟
رديت شرات اليهال أصيـح : انا شـ شـفت صورتك معاها ..
فارس : قصدج شوق ..

بسرعة شلت راسي .. و طالعته و الدموع مشكلة غمامة ع عيني ..

عيون : اسمها شوق ..
حرك راسه بـ النفي : هذه أختـي !

زخيت أيــده بـدون ارادة ..

عيون : فارس .. لا تجذب عليّ ..
فارس : ايه اختيه .. 

" قال لي كل السالفـة "

دققت في كل كلمة نطقها !

عيون : يعني ... 
فارس : ايه انا رحت اوديهن لـ خالتيه ..
عيون : ليش ما قلت لي من البداية ..؟؟؟
فارس : كنتي تعبانة .. و ما كنت اباا اتعبج اكثر ..

نزلت راسي .. اعيد كلام فارس في مخي .. آآه شقد ظلمتك يا فارس ..

همست : سامحني فارس ..

قرب ويهه من ويهي و زخ ايدي .. ابتسم لي ..

فارس : و انا اقدر آخـذ في خاطري ع حبيبتي ..

نزلت راسي متلومة .. 

فارس : تحبيني ؟؟
عيون : هو في يوم انا كرهتك فيه ..
فارس : مدري .. انتي حسستيني بـ جيه ..
ابتسمت : لاني ما كنت اتخيلك ويا حرمة غـيـري ..
فارس : خلاص عيل نقول انتهى حبل الكراهية في حياة عيون و فارس ..

حركت راسي بـ لا ..

فارس : ليش ؟؟
ابتسمت : عــيـون و فـارس .. ما تجسـد حياتي معاك .. 

خليت راسي في حضنه ..
عيـون : عـيـون فارس أحسـن ..
باسنـي في خدي و همس .. و هو يحرك طرف صبعه ع خدي ..
فارس : عُـيـون فـارس




