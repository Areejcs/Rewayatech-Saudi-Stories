
" علقتني بالهوى لما الهوى رماني ... تجرحني من غير سبب وتقولي لو تنساني ... وانسى الهنا كيف انا ... تجرحني ياللعجب وانت اللي يوم دوا لي ... " 

عائلة بو فارس "محمد"
مريم 18 سنه .. حبوبه ومتواضعه بالرغم من جمالها الفتان / توها داشه الجامعه
فاطمه 20 سنه هاديه حساسه و دلوعه بس دلعها حلو وتدخل القلب شكلها عادي جداً / فالجامعه 
فارس 28 سنه انسان متفتح لابعد الحدود عقله اكبر من سنه بوايد متفهم ويموت في خواته / موظف ويأسس شغله الخاص
جاسم 9 سنوات وايد funny والكل يموت في خفة دمه / فالمدرسه
ايمان 15 سنه عكس خواتها وايد مغروره ومتكبره متسرعه في قراراتها ومستهتره / بالصف الاول الثانوي
عبدالعزيز 20 سنه توأم فاطمه ونفس الطباع انسان هادي شكله عادي جدا بس جذاب ومغرم بنوره صديقة اخته مريم
ام فارس انسانه طموحه قوية الشخصيه " مزنه " وهي اللي دفعت ابو فارس انه يكمل دراسته الجامعيه بعد الزواج ويحتل منصب من اهم المناصب فالدوله
ابو فارس انسان متواضع طيب وقلبه كبير بس لما يعصب محد يقدر يقرب منه" محمد " .. قبل الزواج كان موظف عادي حاله حال اي موظف حكومي راتبه على قده لكن تشجيع ام فارس دفعه ان يكمل ويحصل على منصب مرموق ويأسس نفسه 

عائلة بو محمد " حمد " 
اخو بو فارس ... حمد واكبر عياله محمد سمي عمه ... واللي يموت في زوجته " ساره " وعياله التوأم " ناصر ونايف " سنتين.. محمد اكبر من فارس بسنه 29 عمره وهو صديق فارس الروحي مثل مايسمون بعض وكل من يسأل محمد عن عمره يقول بعدي صغير عمري 22 سنه بس شكلي يوحي للكل باني كبير / موظف
علي 24 سنه يدرس في مصر وهو انسان عصبي جداُ بس الكل يحبه لما يروق ودمه خفيف ويحب ان الكل يناديه علوه
خالد 26 سنه رومنسي لأبعد الحدود .. يحب وحده والكل يحاول يعرف منو هاذي بس هو مو راضي يقول منو هي ( اللي هي بنت عمه بس اي وحده فيهم ؟؟؟ ) / موظف وشريك فارس في تجارتهم الخاصه 
فاضل 18 سنه من عمر مريم بنت عنه وهي معاه ربع واخوان ودوم فاضل يشتكي لها الحال وهي نفس الشي ومريم اللي تشجعه دوم وتنصحه وهي لها الفضل في نجاحه بنسبة 80% في الثانويه العامه
الريم 16 سنه اكبر من ايمان واعلى منها بصف واحد هي وايمان مو ربع وايد لان ايمان متكبره وماتنعاشر وايد لكن ريم عكسها طيبه بس شيطونه وتحب تلعب مع الاولاد وصديقها المفضل الفضلي " فاضل " هي بس اللي تناديه بهالاسم
سلطان 12 سنه صديق جاسم ودومهم مع بعض بالرغم ان جاسم يحس بفرق السن بينهم .. سلطان وايد جاد جدام البنات وثقيل بس مع الشباب شخصيته غير
اسماء 6 سنوات اصغرهم والكل يموت عليها فالبيت بحكم انها اصغر وحده واسماء اموره وتجنن
فهد 8 سنوات اكبر عن اسماء طيب وحساس بس المسكين انولد مايسمع ولا يتكلم بس عايش حياته طبيعيه والكل محسسه انه طبيعي وتعلموا لغة الاشاره عشانه كلهم يحبونه مو شفقه عليه بس لانه عسووول راعي مقالب وحركات ودوم مع جاسم وسلطان
بومحمد " حمد " اصغر من بوفارس بس تزوج قبله وماخذ بنت عمه " منيره " بومحمد شديد وايد والكل يخاف منه ويسوي له حساب وبالرغم من شدته الا انه رومنسي وخالد طالع عليه رومنسي 
بومحمد مدلع ام محمد دلع شي شي شي 
بو محمد يشتغل بالعقارات من بعد التقاعد .. ويعشق التوأم " ناصر ونايف " 
ام محمد " منيره " طيبه بس عيبها انها وايد وسواسيه وتحاتي عيالها في كل شي وخاصه زوجها بومحمد وهي تحب " هيا " اخت زوجها وايد هم قراب من بعض .

لطيفه: مو مصدقه فطامي ؟!؟
فاطمه: كل شي جايز .. حبيبتي توقعي الأسوء .. بس لا تفقدين الأمل الله كبير ... 
لطيفه وخانقتها العبره: والنعم بالله .. بس يا ربي ليش يستوي فيني جي .. اعوذ بالله من الشيطان الرجيم شو قاعده اخربط انا ... 
فاطمه: اذكري ربج حبيبتي وهونيها وتهون .. 
لطيفه وتبكي بحرقه: .............. يا رب تاخذ حقي منه الظالم، الخاين 
فاطمه: آمين .. كلن له الله يا بعد كلي انتي لاتكدرين خاطرج على شانه وربي انه ما يستاهل .. اليوم له وبكره الله بيعوضج انشالله احسن عنه صدقيني 
لطيفه: آمين مادري شو كنت بسوي بدونج فطامي فديت قلبج .. 
فاطمه: احنا خوات مابينا هالكلام حبيبتي ... بسج عاد عطتج ويه يالدبه .. يلا لازم اروح عند هلي تحت اشوفج بكره انشالله
لطيفه: باي حياتي ... لقائنا بكره بأذن الله.. 
لطيفه وفاطمه ربع من ايام المرحله الاعداديه وكل وحده ترتاح للثانيه ومايخشون عن بعض شي 
المسكينه لطيفه .. كانت محيره لولد خالتها بس هو رفضها بسبب عاهه فيها لما استوى لها حادث من كم سنه دش الزجاج في عينها وماتشوف من عينها اليمين لان والعدسه تحركت شوي عن مكانها فشوي مغير شكلها بالرغم من جمالها الهادي ... المسكينه انصدمت يوم درت انه انه خطب وحده من اهلها وانصدمت لانه كان واعدها بأنهم لبعض وهي على كلامه بنت احلامها معاه وماتخيلت انهم مايكونون لبعض وفي لحظه حطم كل احلامها اللي بنتها .. وماعندها الا فطامي تشتكي لها .. 
" القدر هذا القدر لو ما رضيت .. الفراق يصير وعيونك تشوف "

بعد ما سكرت فطامي عن لطيفه ادمعت عينها على غاليتها .. والله ماتستاهل لطوف فديتها .. مسكينه مو بإدها الحادث اللي استوى لها .. آيه عليها .. الله يصبرها .. نزلت عند اهلها تحت ولقت ايمان تتكلم بالتلفون ومريم مندمجه مع التلفزيون كعادتها .. 
فاطمه: مراحب جميعاً
ابتسمت لها مريم بحنان: مرحبا ملايين .. اما ايمان طنشت وكملت سوالفها على التلفون.. اندمجن فاطمه ومريم مع التلفزيون الا بدخلة فارس عليهم
فارس بعبط وصوت مسموع " متعمد عشان ايمان تسكر التلفون " : مرحباااااا مرحبااااااا مرحبااااا قلنا مرحباااا
وتم يردد مرحبا يمكن لمدة دقيقه بصوت مزعج وفاطمه ومريم ماسكتوا من الضحك وايمان منقطع ويها ومنحرجه من صوت فارس العالي وسكرت التلفون بعصبيه .. سكت وسلم على خواته
فارس: احوالكم الحوريات شو مسوين؟ 
فاطمه ومريم: تمام التمام ابو الفوارس
اما ايمان ما علقت بس كانت اطلعه بنص عين..
فارس: آمانيه"يقصد ايمان" هاو آر يو؟ how are you? 
ايمان: اعتقد اسمي ايمان .. وانا إابخير ولاتقول...... ههههههههه قطع كلامها بضحكه عاليه هزت البيت 
فارس: ههههههههه انتي بخير ولا إبخير ههههههههه قفلت ( يعين عصبت) ايمان
والحوريات" فاطمه ومريم" ماتوا من الضحك .. 
فاطمه: فارس تعليقاتك تنرفز ايمان ههههههه خف عليها شوي 
ايمان بعصبيه: محد طلب رايج يالحوريه .... افففففففف 
فاطمه بابتسامه تاخذ القلب: يسلم لي قليبه العصبي 
مريم: الا اقول يالبطل شو جبت لي الشوكلاته فديتك؟ 
فارس: افا مريامي وانا اقدر انساج ... راح فارس للمطبخ ورجع بكيس كبير وراح لعند مريم وصب كل اللي بالكيس على راسها وهي تصارخ: آآآآآي شو هااااي ؟؟ فاطمه وايمان ضحكوا عليها ههههههههههههههه
ايمان: وانا شو لي من هالخير ؟. 
مريم: ممممممممممم بفكر لو بعطيج منه شي ..
مديت ايمان ايدها تبي تاخذ شوكلاته الا تضربها مريم على ايدها: لالالا يالحراميه .. السارق تقطع يده .. 
ايمان وبسرعه خذت لها كم حبة شوكلاته وشردت وهي تضحك: ان الله غفوراً رحيم... فاطمه وفارس يضحكون على هبالتها .. راحت ايمان غرفتها تدرس والحوريات تمن مع فارس يسولفن .. الا يدخل عليهم واحد وهو يدندن "عبدالعزيز توأم فاطمه"
" المشكله اني لا سامعن صوتك .. ولا شايفن زولك .. ولا بيننا ميعاد .. حبيبي حبيبي .. ليتك تشوف شلون .. امشي الخطى وبهون .. من همي وجروحي " و وراه كان واحد يعلق عليه "خالد ولد عمه"
خالد: سلامي على العاشق الولهان .. ماقدر انا ياويل حالي .. لا خالد ولا عبدالعزيز انتبهوا لوجود فارس والحوريات في الصاله .. وفجأه عم السكون وخالد انحرج منهم .. 
اما عبدالعزيز فكان يعبر عن الموقف المحرج اللي حط نفسه فيه ويسلم عليهم او انه السالفه مو له .. 
عبدالعزيز:السلام على من اتبع الهدى ... احم احم 
فارس والحوريات ماسكين اعمارهم والابتسامه شاقه ويوهم: وعليكم السلام
فاطمه: شو اخبارك عبدالعزيز " كازانوفا " ... اقصد عبدالعزيز اخوي الغالي .."كازانوفا معناتها العاشق او المغرم "
مريم وفارس وخالد: هههههههههههههه 
فارس: الله عليك شو عندك ادندن يالغالي ... ومريم تكمل عليهم .. 
مريم: عزوزي فديت قلبك ياليتني من ادندن عليها الحين .. 
عبدالعزيز انحرج وماقدر يرد بس بذكاءه غير الموضوع على طول وبأنفعال: مادريتوا شو استوى على احمد بن راشد ... لا حول الله 
الكل مندمج الا خالد لانه عارف طبع عبدالعزيز لما ينحرج يضيع السالفه ... 
فاطمه برقه: شو استى عليه ؟ ؟؟!
عبدالعزيز ببرود: ولا شي ....
فارس والحوريات: !!!!!!!!!!!!!!!!!!!!!
خالد ضحك عليهم وقال: صدقتوا بو الزوز" قصده عبدالعزيز" الله يهديكم هههههههههههههه 
فارس: الله يهديك يا ريال .. خرعتنا .. مسكين هالاحمد ماعندك الا هو تخوف الناس فيه ..
" احمد بن راشد .. يكون ولد جيرانهم عايش بروحه من بعد وفاة عائلته في حادث من 4 سنين والكل يحاتيه ويخاف عليه لانه تغير عن احمد قبل الحادث الفضيع .. " عشان جي الكل سكت لما عبدالعزيز طراه
تموا الشباب سوالف وياهم الحوريات .. لين وقت متأخر حوالي 11 بالليل
استأذن خالد: اوكي يا جماعه انا بحرك .. بكره عندي دوام ولازم اروح 
فاطمه: بدري ولد العم
مريم: ايوه تو الناس 
خالد: لا يسلم راسكم .. غير هالمره .. فمان الله
الكل: الله يحفظك ... و وصله فارس لين الباب
الحوريات وعبدالعزيز راحوا ينامون اما فارس طلع يتمشى شوي ..


..............................

الساعه 5 ونص ام فارس نازله تحضر الريوق حق عيالها ... 
ام فارس: لا إله إلا اله ... اصبحنا واصبح الملك لله ...
جاسم: امي .. صباح الورد .. فديت هالويه ... ام فارس تروعت 
ام فارس: فديتك انا خوفتني ... صباحك دلع حبيب امك .. 
جاسم متونس: يارب تحفظ لي هالويه الصبوحي
ام فارس تبتسم له بحنان: ويحفظك لي واشوفك معرس .. حياتي انته ... يلا حبيبي قعد ابوك واخوانك وانزلوا الله لايحرمني منك ... 
جاسم: انشاله الغاليه .. وراح جاسم يقعدهم واول شي راح عند ابوه .. حبه على جبهته وقرب ويهه من ابوه وتم يتأمل تجاعيد ويه ابوه ولحيته وشفايفه وخشمه المصبوب وعيونه ... نفس جاسم الدافي قعد بو فارس قبل لا ينطق جاسم .. 
بوفارس: آآآآآه فديت هالنسمه الدافيه من حياتي الجسمي ..
جاسم: صباحك عسل يا معرس .. يلا قوم العروس تنتظرك تحت ... ههههههههه
بو فارس: اسود الويه شو هالكلام ... جويسم ماتيوز عن سوالفك انت .... 
جاسم يضحك: حبيبي ابوي بسك نوم يالكسلان ... 
جاسم متعود يقعد من النوم بروحه ويقعد قبلهم كلهم ... يصلي معاهم الفجر فالمسيد و ينام له ساعه و يقعد بعدها بنشاط .. خلص جاسم من ابوه وراح يقعد فارس ... طبعا دخل الغرفه بهدوء ... الكل يعرف طبع جاسم ما يحب ينقص على حد في نومه .. ويدخل عليهم لدرجة انهم مايحسون فيه .. 
جاسم: فارس ... فارس .. يلا قوم الساعه 6 إلا ربع قوم ياعلك العافيه .. 
فارس: خير الجسمي ... حشى انت عيونك ماتعرف النوم .. يلا بقوم الحين 
جاسم يأكد عليه وبعبط : مو ارجع القاك نايم .. انت تعرفني زين لما اعصب شو اسوي .. احم احم 
فارس يضحك: انشالله طال عمرك ... ها شوفني قمت من السرير .. او انه فارس خاف من جاسم .. بس لاتعصب ما فينا على عصبيتك 
جاسم ابتسم لفارس وباسه على راسه ... 
فارس: فديتك انته ... يلا قمنا يا مستر جاسم .. وابتسم فارس لجاسم 
كمل جاسم مشواره لعند مريم وفاطمه وعبدالعزيز .. واخر محطه كانت ايمان .. جاسم يقول في نفسه الله يعينا على المزاج .. دخل عليها والاخت في سابع نومه .. 
جاسم: ايمان .. ايماني .. ايمان 
ايمان بنفس: خير شو تبي .. افففففففف من ويهك على الصبح 
جاسم منحرج: يلا صارت الساعه 6 .. قعدي امي تنتظرج تحــ ... ماكمل كلامه 
ايمان بصراخ: اذلف برا .. وانا مو ياهل عشان تقعدني .. حاطه المنبه 
جاسم خنقته العبره وطلع من غير مايقول شي .. وايمان مافتكرت فيه .. 

الكل نزل تحت ويتريق الا جاسم ... 
ام فارس: وينه وليدي الجسمي .. فديت طوله
مريم تبتسم: ماما .. صج فديت طوله هالقزوم .. هههههههه
ام فارس: مريامي شوفيه حياتي .. فديت قلبه
مريم مبتسمه: انشالله الغاليه 
راحت مريم غرفة جاسم .. ولقته قاعد على السرير وشكله زعلان .. اول ما شافها قام من السرير او انه بيشيل شنطته عشان ينزل 
مريم: فديت طوله الحلو .. ليش زعلان؟
جاسم: منو الزعلان ؟؟!؟
مريم: انت يعني من؟
جاسم: مو زعلان .. شو اللي خلاج تقولين زعلان يالحلوه انتي..
مريم مبتسمه: الجسمي علي انا .... منو زعلك؟ مافي غيرها ام كشه .. ايمانوه 
جاسم: لا ... يلا ننزل بيمر علي الباص الحين 
نزلوا تحت وام فارس شافت جاسم وتمت تترجان انه ياكل له لو لقمه على الاقل .. بس هو ما كان له خاطر.. حست ام فارس ان ولدها زعلان ودرت ان ايمان اللي مزعلته .. بعد ما راح جاسم راح المدرسه ام فارس كلمت ايمان . ..
ام فارس: ايمان .. يمه شو سويتي بجاسم فديت طوله .. 
ايمان: ولاشي .. شو استوى شو فيه الدلوع
ام فارس بعصبيه: ايمانوه .. كلام يوصلج ويتعداج اليوم انا حذرتج وغير اليوم بكلم ابوج يتصرف معاج ... فهمتي علي
ايمان من غير نفس: ززززززين .. حشى ما عاد الا هالياهل تخوفونه به
عصبت ام فارس: اذا انا مالي حشيمه عندج الكلام مع ابوج .. مادري شلون طلعتي انتي غير عنهم مادري على منو ظاهره جي ... الله يهديج بس
ايمان بخوف: ماما ... ماما .... وامها راحت عنها ولا ردت عليها .. 
كلن توجه الى مقر عمله .. وجاسم المسكين زعلان وايد ومتضايق من تصرف اخته .. طلع من المدرسه بعد الدوام ومر بيت عمه بوحمد ... راح لصديق عمره سلطان .. 
جاسم: مرحبا يا اهل البيت
سلطان: مرحبااا الساع .. اقرب اقرب
جاسم: ها سلطون .. شو اخبارك ؟ 
سلطان: سلطون فعينك .. هههههههههه
جاسم: شو اخبار عمي ومرت عمي ؟
سلطان: الحمدلله .. مانشكي باس .. لاحظ سلطان ان جاسم مو على بعضه 
سلطان: شو الجسمي .. مو على بعضك ؟؟ عسى ماشر . 
جاسم تغير ويهه: لا ماشي بس تعبان من امس مانمت عدل 
سلطان حاول يصدقه: اهااااا 
سلطان: اقرب .. الغدا جاهز
جاسم: لا طويل العمر ... امي تنتظرني فالبيت ماقدر اتاخر .. 
سلطان: عجيب ... شو تستحي ... ماخبرك 
جاسم: امي اليوم مسويه مشوي وتدري اني ماقاوم المشوي
سلطان يغلس عليه: اخاف ماتقدر تقاوم المشوي بس ... ههههههههه
جاسم طفران: اقول ... اروح بيتنا في احضان امي والمشوي احسن من مجابل ويهك .. 
سلطان ميت من الضحك: تعال الجسمي هههههههههههههه
جاسم توجهه الى بيتهم وهو حاس ان ماله نفس يدخل البيت ... اول مادخل الا ابوه مستقبله بابتسامه وشوق في عيونه .. " بوفارس يموت في جاسم " 
بوفارس: عمري انته .. فديت طولك .. وينك حبيبي تاخرت 
جاسم نسى همه في هاللحظه وراح يركض عند ابوه: هلا والله مرحبا بالغالي ابوي حبيبي
بوفارس يحضنه بقوه: ها فديتك متاخر اليوم
جاسم في احضان ابوم: والله مريت بيت عمي اليوم .. ويبوس ابوه على راسه .. 
بوفارس: سلمت على عمك
جاسم: لا ابوي ماشفته
بوفارس بحنيه: شو بلاك الغالي ... ويقعد فارس في حضنه .. قولي فديتك .. شكلك ضايق وايد منو زعلك .. ليكون ام كشه ايمانوه
جاسم منحرج: لا ابوي .. تعبان من هالمدرسه ... ويحاول جاسم يغير الموضوع
بوفارس شله وراحوا داخل وجاسم متونس ان ابوه شاله وهو متعلق في رقبة ابوه ومبتسم دخل بوفارس واستقبلته ام فارس : مرحباااا هلا والله ... ام فارس دوم استقبالها لزوجها وعيالها بهالطريقه وهالشي يونسهم .. 
بوفارس يبوس ام فارس على راسها: مرحبتين .. شحالج الغاليه ؟
ام فارس: طيبه بشوفتك وشوفت الجسمي فديت طوله انا .. 
جاسم: امي شحالج ؟ موووووح .. هاي البوسه على خدج
ام فارس: فديت بوستك انا .. بس مابيها طايره فالهوى انزل من حضن ابوك واطبعها على خدي
بوفارس: لا خليه عندي فديت طوله ؟؟ ويحضن جاسم بقوه .. وجاسم مستانس
تدخل عليهم ايمان توها جايه من المدرسه .. الا تشوف هالموقف .. طالعتهم بنظره وراحت حتى ماسلمت .. بو فارس تعجب منها !!! وام فارس قالت: عليكم السلام .. 
نزل بوفارس جاسم في حضن امه . . وراح ورا ايمان .. كسر الباب وهو يطقه عليها ويصرخ
بوفارس: فتحي الباب يا ست الحسن والدلال ... ايمان وبخوف فتحت الباب
بوفارس: عليكم السلام ... ها بنتي شحالج ؟ شو فيه لسانج كله الفار والا فالحه تمدينه على الاصغر عنج .. ايمان ساكته و ويها احمر ...
ايمان: هلا بابا .. شحالك ؟
بوفارس بصوت عالي: الحمدلله .. زين نطقتي
ايمان بعصبيه واضحه: ليش تكلمني جي بابا ؟ 
بوفارس: لا والله تبيني اكلمج برقه والا اكتب كتاب عشان توافقين اني اكلمج
ايمان باحراج: لا مو هاي قصدي .. بس ... وما كملت كلامها .. بابا خلاص عااد شو صاير ؟؟
بوفارس وصل حده من قلة احترامها له: ياللي ماتستحين على ويهج ... وتم يصارخ عليها وهزئها صح .. وايمان منزله راسها من الاحراج .. الا فارس داخل عليهم .. 
فارس: شو هالصراخ ؟؟ ابوي فديتك .. هدي هدي .. ترا الدنيا ماتسوى ... وطالع ايمان بنص عين
بوفارس: والله لو ماخاف ربي .. جان رضيتها هني ولا افتكرت ... ياللي ماتحشمين حد .. وهني بوفارس حس بشوية تعب وتكى على فارس .. خاف عليه فارس ومسكه من ظهره 
فارس: ابوي عسى ماشر ؟ 
بوفارس: ما شر فديتك ... نشفت ريجي هاذي .. ويوجهه كلامه مره ثانيه لايمان وهو متكي على فارس
بوفارس: سمعيني زين ... ان زعلتي جاسم بكلمه وإلا صرختي عليه .. ماتلومين الا نفسج
فارس: الله يهديج يا ايمان .. ليش جي تسوين .. ومشوا فارس وابوه عنها .. ودخلت ايمان غرفتها رجع بوفارس وفتح الباب عليها وقالها: اليوم مافي غدا .. سمعتي تمي بجوعج وفكري باللي استوى الحين .. قطت ايمان نفسها على السرير وتمت تصيح .. 

تجمعوا كلهم على الغدا الا ايمان طبعا لانها معاقبه .. ههههههه " زين سوا فيها بوفارس "
جاسم: وين ايمان ؟
بوفارس: تغدى حبيبي .. وكان مقعد جاسم في حضنه ويأكله بيده .. وجاسم ماحب ياكل الا بوجود ايمان ... قام من حضن ابوه وراح غرفتها .. طق الباب ومحد رد عليه .. دخل بهدوء كعادته ومن غير ماتحس به ايمان .. شافها وهي تصيح .. راح عندها وحضنها وتم يصيح معاها .. 
جاسم ودمعته على خدوده: حبيبتي ايمان قومي تغدي معانا .. وماقدرت ايمان ترد عليه من كثر الصياح
جاسم: ايمان .. انا اسف .. وانا ماقلت لابوي شي والله .. وتدرين اني مازعل منج انتي اختي وادري قلبج كبير .. فديت روحج .. جاسم من قال هالكلام تاثرت ايمان ماتوقعت ان جاسم طيب لهدرجه حست بالذنب وقامت على طول واحضنته وتموا اثنينهم يصيحون .. 
دخل عليهم بوفارس دمعت عينه وخاصه على جاسم ... وقال في نفسه " فديت طوله .. ياربي شكثر احبه الجسمي "
بوفارس بعصبيه: جاسم انزل تغدى .. وانتي خلج مكانج سمعتي .. ايمان تصيح وحاضنه جاسم .. قام عنها ونزل مع ابوه 
بوفارس وجاسم في حضنه: هاك حبيبي ... همممممم ... ويبوسه على خده 
فاطمه: بابا .. اليوم ابغي اروح عند صديقتي لطيفه ممكن ؟
بوفارس: ممكن يا حياتي .. بس خلي بوالزوز يوصلج ولا تتاخرين عن الساعه 7 ونص
فاطمه بفرح: انشالله فديتك
فارس: ها ابوي شو رايك بالمشورع اللي قلت لك عنه ؟ 
بوفارس وهو ياكل جاسم: والله ياولدي فارس انت تفهم في هالشغلات اكثر مني .. بس لو تسمع كلامي وتلعب بالديكور .. بتلفت انظار الماريين على المحل .. 
فارس: بس ماعندي ذوق في الديكور انت تدري
بوفارس: عندك الحوريات يبه لمسه انثويه في المحل صدقني بتخلي المحل شي شي شي 
فارس يضحك على ابوه: ههههههه شورك وهداية الله الغالي
مريم: والله ذوقي صج بيعجبك يا فارس.. واختيار فطامي للالون روووووعه
فاطمه: احم احم ... بس عاد فارس اكيد لي نسبه ههههههههههه 
الكل: ههههههههههههه
فارس: حشى ما في شي ببلاش عندكم .. تصدقوا علي انا فقير .. 
بوفارس: وانا كم نسبتي .. على اقتراحي ههههههههههه
ام فارس: وووووووي بعد انت تبي نسبه .. 
فارس: خلاص غيرت رايي باسوي الديكور اسمنت .. لا ومو صايغه ولا مذلتكم ..
الكل: ههههههههههههههههههه

الكل راح يقيل بوفارس خذ معاه جاسم لانه معور قلبه جاسم " فديت طوله " هههههههه
جاسم: ابوي .. انا بروح ارتاح في غرفتي 
بوفارس: لا انت بتنام عندي اليوم .. فديت قلبك انا 
جاسم: على هواك الغالي .. وباس ابوه على خده 
ام فارس: فديت طولك تعال حط راسك حبيبي .. بوفارس الله يرضى عليك حطه على السرير
بوفارس: انا والجسمي بنام على الارض
ام فارس: شوله تنامون على الارض .. عند الله سعه
بوفارس: جيبي المخدات والبرانيص الله يرضى عليج
ام فارس: على هواكم ... 

فرشت لهم ام فارس على الارض .. وقيلوا .. الا ام فارس ماجاها نوم لان ايمان زعلانه " لازم قلب الام يحن .. مهما صار او بيصير هاي حشاشة يوفها " راحت ام فارس عند ايمان .. 
ام فارس: عيوني .. رفعي راسج .. خل اشوف هالويه الحلو ...
ايمان زعلانه وتصيح بصوت عالي
ام فارس: يا بعد كلي انتي اهون عليج ماتردين علي 
ايمان وطاحت في حضن امها والدموع تارسه عيونها: ماما .. ماما ... والله انا آسفه سامحيني وبابا اخاف ينام وهو زعلان علي
ام فارس ماقدرت تحبس دموعها زود: عيون ماما انتي .. دموعج غاليه علي .. وابوج مو زعلان منج بس ماخذ على خاطره شوي ما توقع تكلمينه بهالطريقه يعني هاي اخرة الدلع بس يا عيوني .. بس.. بعد شوي روحي قعدي ابوج حق صلاة العصر واستسمحي منه وبوسيه على راسه
ايمان: ماما اخاف يصدني او يهاوشني 
ام فارس: مو من شيم ابوج قلبه كبير بس هو حب يحسسج بغلطتج .. ولا عاد ترفعين صوتج على ابوج فديت عمرج .. هاي ابوج مو اي حد .. سندج بهالدنيه
ايمان: ماما والله خايفه
ام فارس: عيون ماما انتي قومي توضي وصلي وصلي ويترتاحين
ايمان: انشالله ماما
قامت ايمان وتعوذت من ابليس .. وكانت ندمانه انها رفعت صوتها وعصبت على ابوها .. صلت وحست نفسها هدت وارتاحت .. انتظرت لين اذن العصر وبخطوات متردده وصلت لعند غرفة امها وابوها .. دخلت وشافت ابوها وجاسم نايمين على الارض وابوها كان حاضن جاسم .. دمعت عيونها على هالموقف وحست بالذنب زود
ايمان: بابا .. بابا يلا اذن العصر
بوفارس: مممممممممممم
ايمان: بابا .. بابا يلا فديتك 
بوفارس فتح عيونه وشاف ايمان .. ارتاح وابتسم لها وايمان ماتوقعت هالابتسامه فرحت وابتسمت له 
ايمان مبتسمه ومنحرجه: بابا يلا لاتفوتك الصلاة
بوفارس: عيون بابا وحياته انتي
ايمان منحرجه و ويها صاير طماطه: يلا قوم .. قام بوفارس وحضنها وصاحت ايمان
ايمان: بابا والله اسفه .. ماعودها سامحني
بوفارس خانقته العبره: عمري انتي .. ابوي وامي .. لا تتكدرين حياتي بس كبري عقلج يا بابا .. ولاتزعلين اخوانج وخواتج لاتطلعين شاذه من بينهم عمري انتي والله
ايمان تمسح دموعها: انشالله بابا والله ماعودها .. اخر مره
قام بوفارس وطلب من ايمان اطيب خاطر جاسم لما تقعده للصلاه
ايمان: الجسمي ... الجسمي .. يلا اذن العصر قوم بسك نوم
جاسم مو مستوعب: هااا
ايمان: يلا اذن .. قوم فديتك
جاسم ابتسم من خاطره: انشالله فديت ويهج
حست ايمان بالراحه وراحت غرفتها وصلت .. رجعوا الشباب من المسيد وايمان كانت تحت .. فارس استغرب بس ماعلق 
الشباب: السلام عليكم
ايمان: وعليكم السلام هلا والله 
فارس بعده متعجب منها بس ماسك نفسه .. جاسم راح عند ايمان وتم يسولف معاها .. اما فارس استغرب وكانت علامة استفها كبيره على راسه قال في نفسه " سبحان مغير الاحوال "

بعد المغرب كلهم كانوا متيمعين فالصاله .. يسولفون ويضحكون .. وقفت ايمان بكل جراءه 
وقالت: يا جماعه ممكن اقول شي ..
الكل استغرب وفارس ما زالت على راسه علامة استفهام كبيره 
ايمان: احم احم انا اسفه عن كل اللي بدر مني من قبل .. جاسم حبيبي تعال .. وباسته على راسه انت اول واحد اعتذر له... السموحه اخوي الغالي فديت طولك
الكل ضحك اما فارس فعلامة الاستفهام اللي على راسه كبرت وصارت تولع .. ههههههه
ايمان باست كل اخوانها وخواتها واعتذرت منهم وقالت لهم انا باتغير من اليوم وبتشوفون ايمان اللي رباها بوفارس .. الحوريات طبعا ماقدرن يحبسن دموعهن وجاسم حضن ايمان .. عبدالعزيز انبهر بشجاعة ايمان وكبرت في عينه .. ام فارس صاحت وبوفارس يطالع ايمان بنظرات حنان وتشجيع ومبتسم لها .. اما فارس خلوه على صوب لان علامة الاستفهام اللي كسرت راسه من كبرها هههههه
من بعد ماتغيرت ايمان انضمت للقب الحوريات هههه وتغيرت بشكل رائع وللاحسن .. بس مازالوا ينادونها ام كشه ههههههههههههه 



الريم: يسلم قليبه نايف الحلو .. يطالعها ناصر .. وانت بعد يسلم قليبك 
ناصر: ماما .. ماما 
الريم: اول اكل بعدين ماما .. ناصر زعل وما رضى ياكل 
الريم: عيوني انته .. ماما مشغوله .. ناصر يطالعها و مو فاهم شي
الريم: اوووووبا جات ماما .. ركض ناصر عند امه وتعلق في رقبتها 
ساره: مشكوره الريم تعبتج وياي 
الريم: ولو يا سوير .. اذا انا عمتهم ما قمت فيهم من بيقوم فيهم فديتهم
ساره وتقرص خدود الريم: عمري والله متى نشوفج عروس
الريم منحرجه : ...............
ساره: الله يكتب لج ولد الحلال اللي يسعدج ويستر عليج يا رب ... قولي آآآمين
الريم: هههههههههههه
محمد دخل عليهم وهو يغني " تبقى الحبيب انته .. في كل الاحوال ... في كل الاحوااااال "
الريم: يا عيني .. منو هالحبيبه هااا 
محمد: هههههههه يعني منو غير هالقمر وكان يطالع زوجته ساره
الريم: شعليج يه يه يه 
ساره منحرجه: ...............
محمد بعبط: اقصد نايف ههههههههه
الريم وساره: مااااااالت 
محمد ميت من الضحك: ههههههههههه لحد يصدق نفسه بس
ساره: شو اخبارك بو نايف ؟
محمد: او انج مو مهتمه
ساره تكابر: من وين جاي ؟
محمد: اموت فالتغلي انا .. واللي يتغلى 
ساره: تعشيت ؟ .. هني الريم استحت وخذت ناصر ونايف وطلعت عنهم
محمد قرب من ساره: الغاليه زعلانه
ساره: ....... 
محمد يغني لها: " والله مايسوى اعيش الدنيا دونك .. لا ولا تسوى حياتي بهالوجود " 
ساره: تحبني ؟
محمد: " انا ماحبك .. انا اتنفس هواك ... "
ساره: فديتك وانا اموت فيك .. بس زعلانه منك .. 
محمد: " ولا تزعل ولا تتعب شعورك ... ولا تاخذ على خاطرك مني .. "
ساره وايدها على صدره تبعده عنها: مابي .. وخر عني
محمد: " قربني منك .. ليه .. تبعدني عنك .. اليه .. " 
ساره ماستحملت دلع محمد وحضنته وهمست في اذنه: احــبــك يالــغالــي
محمد تشقق من الوناسه .. 
بعد هاللحظه الرومنسيه ... دخل عليهم فهد .. ويكلم محمد بالاشاره
فهد: مرحبا " طبعا بالاشاره "
محمد: مرحبتين
فهد: جوعان ابي اكل
محمد: روح المطبخ
فهد: افففففف .. اوريك
محمد: شبتسوي ؟ 
فهد: مو شغلك
محمد: اخاف مو شغلي بس
ساره: محمد ليش جي ؟
فهد: انا بوريه ريلج ذي .. مسوي نفسه عنتر
ساره ومحمد: هههههههههههههه 
محمد: يلا ورينا عرض كتافك
فهد: اعتقد احنا فالصاله .. مو بغرفة نومك .. وضحك خخخخخخخخ
محمد منحرج: اطلع يا عم ... 
فهد: احلم .. خخخخخخ 
ساره: يعجبني عنتر الصغير انا .. هههههههه
محمد: لا والله ... احلفي انتي بس
فهد وساره: ههههههههههههههههه
فهد: ما قلت لك باوريك ... خخخخخ 
دخل عليهم بو محمد والكل قام من مكانه ... 
بومحمد: السلام عليكم 
الكل الا فهد: عليكم السلام
بومحمد اشر على فهد يجي قريب منه ... راح له فهد وهو ميتسم .. 
فهد: شلونك ابوي ؟
بومحمد: طيب وانت ؟
فهد: مثلك
بومحمد ضحك: ههههه يقطع سوالفك 
فهد: دمي خفيف صح ؟
بومحمد: لاتصدق نفسك هههههههههه
فهد او انه زعلان: قطعتني
محمد: لقط ويهك
الكل: هههههههه
بومحمد: ساره .. ابوي شلونج ؟
ساره: الحمدلله عمي
بومحمد: وين عيالي عيل ؟
ساره: فوق عند الريم 
بومحمد: ابيهم يبه .. جيبيهم الله يرضى عليج
ساره:انشالله عمي
فهد يهز كتف ابوه
بومحمد: عونك الغالي
فهد: ابي اشتري جوال 
بومحمد مستغرب: شوله ؟ وش لك فيه؟ 
فهد بحزن: صج انا ماتكلم .. بس اعرف اقرى واكتب مثلكم 
بومحمد: الله يرضى عليك .. ليش مزعل نفسك؟ 
فهد: بطرش فيه مسجات 
بومحمد: لاتكدر عمرك ولد ابوك ... من عيوني 
محمد: فالك طيب بوحمد .. يقصد فهد .. انا علي اجيب لك الجهاز 
بومحمد: عفيه يبه .. وانا علي الكرت
استانس فهد وحضن ابوه .. .
نزلت الريم وسلمت على ابوها ومعاها التوأم .. واول ما شافوا جدهم ركضوا له مستانسين ... وياخذهم بومحمد فالاحضان ويبوس فيهم ويلاعبهم ... اللي يشوفه مع التوأم مايصدق ان هاي بومحمد الشديد اللي كل مادخل البيت الكل وقف له ... 
" كنت شمعه تضوي وتشرق حياتي .. انطفيت ورحت في وقت المغيب .. "

مسحت دموعها وراحت تغسل ويها .. هاليوم المفروض ان هيا تحتفل بعيد زواجها مع عبدالرحمن اللي توفي في حادث من 9 سنين .. كان عمرها 21 سنه لما خطبها عبدالرحمن اللي كان 22 سنه .. كان يحبها من وهو صغير كانوا جيران وكان كل يوم مطيح عندهم هههههه حتى لو مايشوفها بس اهم شي يحس انه حولها وقريب منها 

عبدالرحمن: هلا عمي .. شلونك ؟ 
بومحمد: مرحبا عبدالرحمن ولدي اقرب اقرب 
عبدالرحمن عاد ماصدق: انشالله عمي .. فالك طيب 
بومحمد: شحال شيبانك يبه ؟
عبدالرحمن: الحمدلله .. الوالد امس رخصوه .. وماعليه شر 
بومحمد: الحمدلله على سلامته .. محد درى عنه ؟
عبدالرحمن: عمي .. راسه يابس الشيبه .. 
بومحمد: اقول .. عبدالرحمن ... 
عبدالرحمن: سم عمي .. 
بومحمد: سم الله عدوينك .. شو رايك نزور شيبتك الحين .. ودني له فديتك 
عبدالرحمن بإحباط: انشالله عمي سرينا .. 
بومحمد: عيل بروح ابدل ملابسي وراجع 
عبدالرحمن: خذ راحتك عمي .. وبصوت واطي .. بعد لو تغير رايك يكون احسن 
بومحمد: ها ولدي وش قلت ؟ 
عبدالرحمن: هااا .. ولا شي عمي انا انتظرك .. انتظرك 
وفي هاللحظه سمع ضحكه .. والتفت وشاف هيا نازله من فوق ومبتسمه له ... 
عبدالرحمن: مرحبا .. مرحبا 
هيا: شخبارك عبدالرحمن ؟
عبدالرحمن: بشوفتج صرت بخير .. ردت فيني الروح 
هيا منحرجه وفي خاطرها تقول " يا ويل حالي على الغزل انا " 
عبدالرحمن: هياوي .. وين رحتي ؟ 
هيا " بعد يدلعني هياوي .. لالالا خلاص بموت " : معاك عبدالرحمن
عبدالرحمن تقرب منها: والله لج وحشه يالغاليه .. 
هيا منحرجه: .................
عبدالرحمن: هالاسبوع بخطبج من ابوج واخوانج 
هيا انحرجت ومشت عنه .. الا ابوها نازل عشان بيروح مع عبدالرحمن بيتهم .. وعبدالرحمن مقهور لانه ما كحل عيونه بشوفتها .. وتقطع عليها امها شريط ذكرياتها .. 
ام محمد: يمه هيا .. شعنه قاعده في الظلمه
هيا تمسح دموعها: هلا امي .. كنت غاطه شوي راسي يعورني
ام محمد: الله يرضى عليج يا يمه .. لي متى بتمين على هالحال .. ودي اشوف عيالج
هيا: اي حال يا امي؟ ما علي شر .. وعيالي تشوفينهم فالجنه انشالله 
ام محمد بحزن: الله يهديج يا بنتي لي متى بتعيشين الماضي .. ؟
هيا تكابر: امي تدرين اني نسيت هالشي من زمان و......
تقطع كلامها ام محمد ودموعها بللت ملفعها: لا تقولين نسيتيه .. كان عيالج يلعبون في حوشنا .. لاتقصين على نفسج .. ام محمد وبحزن يا يمه جنج معترضه على حكمة ربج
هيا بخوف: استغفر الله .. يمه شو هالكلام 
ام محمد بحده: اللي تسوينه انتي هو الكلام .. اذكري ربج يا يمه وارضي بحكمة القادر .. الله بيعوضج خير يا يمه .. ماتدرين وين الخير الخيره فيما اختاره الله .. 
هيا بحزن: ونعمه بالله 
ام محمد: الله يهديج يا بنتي .. فكري في كلامي عدل
هيا: انشالله يمه 
ام محمد: يلا تعالي تحت الاهل عندنا .. ويسألون عنج 
هيا: بانزل معاج ... يلا
وهي تمشي رايحه الصاله تسمع حشرتهم وابتسمت .. الا تحس بأحد يحضنها من وراها .. 
: ......... هلا الغاليه 
هيا او انها ماتدري انه جاسم: منو الحلو اللي وراي .. 
جاسم: قولي من .. فكري .. شغلي مخج وبتعرفين 
هيا: اها عرفتك .. انت فارس صح .. 
جاسم بعبط: شو فارس انا احسن عنه
هيا: زين انت مريامي 
جاسم باستغراب: افأ يا ذا العلم 
هيا ميته من الضحك: فديت طوله .. شلون ماعرفه ... وشلته وباسته وحضنته .. فديت قلبك الجسمي الله يحفظك يالغالي 
جاسم: شحالج عمتي ؟ 
هيا: يسرك الحال يالغالي .. دخلت هيا عليهم الصاله وهي شايله جاسم وسلمت عليهم
هيا: ها بوفارس شو اخبارك اخوي؟ 
بوفارس: نسأل عنج الغاليه 
هيا: سألت عنك العافيه .. الا بو محمد وينه ؟ مو جاي اليوم ؟ 
بوفارس: جاي .. بس مادري شو مأخرهم ؟ 
قعدوا يسولفون وياخذون اخبار بعض .. وهيا بالنسبه لعيال اخوانها الصدر الحنون ... الكل يشكي لها همه وياخذ بنصايحها .. وهي تمووت في جاسم ... و وايد مدلعته من كثر حبها له .. حتى بوفارس يغار منها ... مع السوالف والضحك دخل عليهم بومحمد و شايل التوأم نايف وناصر
بومحمد: السلام عليكم 
الكل: وعليكم السلام .. 
بومحمد يسلم على الموجودين .. فرد فرد 
بوفارس: شحالك الغالي ؟ 
بومحمد: بخير .. ويبوس نايف
بومحمد"سلطان" الجد: ها مرت ولدي شحالج ؟
ام محمد: طيبه عمي .. انت شحالك؟
الجد: والله لمتكم ترد فيني الروح 
عبدالعزيز: يدي .. شو على اللي اتفقنا عليه .. 
الجد: عيوني لك بوسعود ... قم يلا سرينا .. بس انا وانت محد يتليقف .. والكل يطالعهم باستغراب
فارس بفضول: وين يالربع .. ؟ ممكن احشر نفسي معاكم .. ؟
الجد + عبدالعزيز: لاااااااااا
الكل: ههههههههههههههههههههههههههههههه
خالد يطالعها ويقول في نفسه " ياللي عيونك حلوه سود و وساع .. معذور لو جيت الهوى باندفاعي " 
طالعها بنظرة حنان محد انتبه له الا فهد .. راح فهد عند خالد وهز كتفه . .
خالد: هلا بوي
فهد: تعال ابيك شوي
خالد: انشالله .. ويفكر شو عنده الفهدي .. طلعوا برا بعيد عن الكل
فهد: تحبها؟ 
خالد مستغرب: مممممن ؟ !!!!
فهد: محد فاهمك الا انا .. ومحد صايدك الا انا .. يعني بيني وبينك هات من الاخر .. 
خالد وامتزجت فيه مشاعر الخجل والفرح في نفس الوقت: .................. لا ماحب حد شو تقول؟ 
فهد وعايش الدور: شوف انا ماحب الف وادور ... ان ما اعترفت باروح حق .............. وباقولها 
خالد انصدم!!"معقوله": انت يالشيطان شو عرفك ؟
فهد: صج اني ماسمع ولا اتكلم بس بس اشوف وقلبي يقولي كل شي .. آآآآه ياقلبي 
خالد باحراج ويضحك على اسلوب فهد: هههههههه .... اي والله احبها 
فهد: حبها وانا اخوك .. تراها تنحب رقيقه حساسه اموره
خالد: اخاف انت اللي تحبها ... ليكون تاخذها مني ههههههههه
فهد يضحك: خخخخخخخخخ لا كبيره علي توني صغير على الحب .. بس باقرب من بينكم وانا اخوك
خالد يطالعه: ذبحتنا ياخي وانا اخوك وانا اخوك ... علقت شوفيك .. وانا اخوك 
فهد + خالد: هههههههههههههه
دشوا داخل وخالد ارتاح حق فهد .. واستانس انه مآزره في محنته الا مريم رايحه صوب فهد
مريم: الفهدي تعال بسرعه .. 
فهد: شو فيج ؟
مريم: شو نسيت التحدي .. ولا تتهرب 
فهد: لا مانسيت .. يلا سرينا واشر لها بأيده وراحوا يلعبون .. الكل تجمع في الغرفه .. وصارت العفسه هناك . تشجيع وتحدي .. كان جو ولا اروع .. الكل مندمج في الحشره الا خالد سرحان ويطالعها " فديت ضحكتها .. صدق فهد لما قال رقيقه وحساسه
الريم: فطامي تعالي معاي شوفي شو خذت من المحل الجديد اللي قلتي لي عنه
فاطمه: يالخاينه .. شلون تروحين ماتقولين .. كنت ابغي اروح 
الريم بعبط: مادريت انج بتروحين .. انا وامي وعميمه هيا رحنا امس
فاطمه اطالعهم: لا والله .. احلفوا انتوا بس 
هيا: امس رحنا .. والله فاتج 
فاطمه: تقهروني .. لكن اوريكم .. بخلي ماما توديني 
ام فارس: وين يمه .. 
فاطمه: وين ماراحوا الحبايب بدون علمي 
ام فارس: من عيوني الثنتين
هيا: عيوني لج فطامي انا اوديج
ام فارس: تعالي معانا هيا
فاطمه بدلع: لااااااااا 
هيا: على قولة الجسمي افأ يا ذا العلم 
فاطمه غصبن عنها ضحكت: ههههههههههههههههههه ... مابيج تجين معانا .. وبدلع .. بروح مع امي
مريم: عميمه .. انا وانتي بنروح مع بعض هههههههههه خلي فطامي مع ماما
فاطمه: فديت مامات وباست راس امها
ام فارس: ياربي من المصلحه .. 
فاطمه باحراج: ماما ليش تفشليني ومدت بوزها فاطمه
بوفارس: من زعل حياتي؟ 
فاطمه ولزقت في ابوها: كلهم بابا .. 
بوفارس: عيون بابا انتي .. ولا تزعلين .. حط ايده على كتفها وقرب من اذنها وهمس 
فاطمه بدلع ياخذ القلب: واااااااااااو .. فديتك بابا ... وحظنها بوفارس 
فارس بفضول: شسالفه ؟ فطامي حياتي .. شو قالج بابا 
فاطمه: بابا اقوله 
بوفارس: لا سر بيني وبينج 
فارس مات قهر ما يحب تفوته سالفه: افاااااااااااااااااااا
مريم بدلع: وانا بابا ... 
بوفارس: تعالي بقولج .. وهمس في اذنها ... 
مريم برقه: وااااااااااااو فديتك بابا 
الريم: عميمه بعض الاغراض نسيتها عندج
هيا: اي فوق في غرفتي
الريم: بنروح انا وفاطمه فوق 
هيا: روحوا يا عمري روحوا
وخالد يطالعها .. دلعها يذبح .. ياربي تجمعنا يارب اموت فيها وفي دلعها .. يا ويل حالي انا 
ومن بعد الوناسه والضحك .. كلن توجه الى بيته
.......................................



في نفس الليله وفي بيت بومحمد .. ام محمد وبومحمد سوالف وضحك .. 
ام محمد: بومحمد يالغالي .. 
بومحمد: عونه .. يابعد كلي .. 
ام محمد: ماتحس ان خالد تأخر على العرس .. 
بومحمد: خالد يا ام محمد هيمان 
ام محمد: كيف بعد هيمان؟ 
بومحمد: يعني ولدج يحب ...
ام محمد: الله واكبر .. ومنو ياللي يحبها ؟ 
بومحمد: اموت واعرف منو هاذي ؟ ؟ خالد محد فاهمه الا انا .. 
ام محمد: من شابه اباه فما ظلم .. ما راح بعيد طالع عليك .. كيف مابتعرفه عدل 
بومحمد: بس لو اعرف منو هاذي؟ 
ام محمد تضحك عليه: ههههههه وانا اقول فارس ولد اخوك على منو ظاهر فضولي 
بومحمد يمسك ايدها ويبوسها: هههههههه الله لا يحرمني هالصوت والشوف يالغاليه
ام محمد: ويحفظك لنا الغالي .. 
" بحلم بيك ان بحلم بيك .. وبأشواقي مستنيك .. وان ما سألتش فيا يبقى كفايه عليه .. " 
.: ........... حشى سندرتونا .. بندوا هالازعاج نبي انام
جابر: هدي هدي علوه .. اشعليه معصب ؟
علي: طفروا بنا .. شو هالناس ما تنام .. حشى غثونا .. 
جابر: ماعليك منهم .. اصبر شوي وباسكتهم لك سنه كامله
علي باستغراب: شو ناوي تسوي ؟
جابر يضحك: بافجر نفسي بينهم خخخخخخخ
علي: يالعبيط هههههههههه
جابر: اعرف لي ضابط في الشرطه .. باخليه يسنعهم لك 
علي: صج والله .. تسوي خير
جابر: ولو كم علوه عندنا هههههه
علي: زين عيل انتظر الهدوء
جابر: فالك طيب علووووه

علي هاي اخر سنه له او بالاحرى اخر كورس له وبيرجع بين اهله واحبابه وعلي يكره الازعاج يبي ينام شوي ويريح عشان يسعد للدراسه بس مو قادر من الازعاج .. قرر يفضفض لاخوه خالد .. 
علي: السلام عليكم . ..
خالد: عليكم السلام .. هلا والله 
علي: اهلين ... شو الاخبار؟
خالد: الحمدلله طيبيين انت شو مسوي ؟ 
علي: تمام التمام .. 
خالد: خلاص بدى العد التنازلي ... 
علي: اي والله .. ماتصدق شلون فرحان اخيرا برجع لكم و وسطكم .. 
خالد: الكل يعد لك يا علوه وخاصه امي لو تشوفها وحليلها فاقدتك .. 
علي: فديت قلبها الغاليه شواخبارها واخبار ابوي ؟ 
خالد: الحمدلله كلنا بخير بس انت اللي ناقصنا
علي وخانقته العبره: قريب انشالله .. قريب
خالد حاس بحزن اخوه: علوه شخبار الجو عندكم ؟ 
علي: والله ازعاج .. اسمع اسمع .. سكت علي وخالد سمع الحشره اللي عند اخوه
خالد يضحك: وانت هاي حالتك .. 
علي: شاسوي بعد .. تعرفني ماحب الازعاج ... زين عيل ماطول عليك بروح ارتاح شوي عشان اقووم ادرس بعدين .. 
خالد: خلاص عيل موفق فديتك .. سلم لي على جبور الدب .. 
علي: ههههههه يبلغ انشالله .. وسلم على الاهل .. انشالله بعد الامتحان باتصل فيهم 
خالد اوكي ... الله يحفظك
علي: مع السلامه 

"مهما بعدنا انت ساكن وريدي ... انت حبيبي وانت بالروح روحي"

آه لو تدرين حبج في قلبي من سنين ... شفتج وقلبي نبهني لج مشيتج .. ابتسامتج .. دلعج .. آه يا ربي على الدلع كل شي حلو فيها .. احبج يا حبيبي ياربي متى بتكونين ام عيالي يلا ابي اصير بابا وانتي ماما هههههههه يا بعد عمري تسلم لي هالضحكه .... اصحى يا نايم .. شو هالتفكير اعوذ بالله من الشيطان الرجيم ... 
قام يوسف العاشق من مكانه ونزل عند خواته .. معروف عن يوسف انه انسان هادي ويحب خواته وايد .. 
بتكلم الحين عن عائلة يوسف واللي تتكون من .. 
الجوهره اكبرهم 26 سنه .. مدرسة لغه عربيه 
يوسف 24 سنه .. يشتغل ويدرس في نفس الوقت " مكافح " 
هنادي 20 سنه .. اصغرهم تدرس بالجامعه
من بعد وفاة امهم وابوهم وهم في سن المراهقه اهتمت الجوهره بيوسف وهنادي واهتمت فيهم وقامت بدور الام والاب عشان تملي الفراغ اللي بحياتهم قد ماتقدر .. لما توفى ابوهم كانت الجوهره ثانويه عامه كان المرحوم مريض بالسرطان .. وامها ماستحملت فراق ابوهم وتوفت بعده بسنه .. من بعد وفاة والدينهم محد من اهلهم سأل عنهم والكل اكل حقهم .. وابوهم على حياته كان يملك دكان صغير واعمامهم تهاوشوا على هالدكان وخذوه منهم وعاشوا الاخوان الثلاثه على راتب التقاعد حق ابوهم .. الجوهره كافحت عشان اخوانها وسعادتهم تخلت عن طموحها وتخصصت لغه عربيه وتخرجت بسرعه لان ما هان عليها ان اخوانها يحسون بان غيرهم احسن منهم او ان احد يعايرهم بالفقر .. 
اما العاشق يوسف .. خلص اثانويه والله وفقه واشتغل وقدر يوفق بين الشغل والدراسه .. اما هنادي فالجوهره ويوسف وفروا لها كل اللي تبيه باللي يقدرون عليه عشان تحقق طموحها وهم يشوفون طموحاتهم فيها .... 


يوسف: السلام عليكم .. 
هنادي: عليكم السلام .. شخبارك يوسف ؟ 
يوسف يتنهد: آآآآه .. الحمدلله .. انتي شلون امورج ؟ 
هنادي: سمالله عليك ... شفيك تعبان ؟ 
يوسف: لا بس افكر في الدراسه 
هنادي: وش فيها ؟ 
يوسف: ما بقى لي الا سنه وبخلص .. واحسها هم .. طويله سنه اففففف
هنادي: بعد شتسوي يلا شد حيل انت قدها يا بوخليفه .. 
يوسف: تحسفت اني خذت الجامعه على راحتي .. ليتني خلصتها بسرعه 
هنادي: لا تتحسف ايش وراك ؟ لا مره ولاعيال تشيل همهم .. 
يوسف " لو تدرين ان المره هي كل همي": الله كريم 
تدخل عليهم الجوهره: السلام عليكم 
هنادي + يوسف: وعليكم السلام.. 
الجوهره بتعب: جوعاااانه 
يوسف يضحك: هههههههه شدعوه عايشه في مجاعه .. 
الجوهره: تعبت اليوم وايد .. البنات طلعوا عيوني .. 
هنادي: زين قومي بدلي وصلي على ماتجهز الخدامه الغدا
الجوهره: بطيررررررررر
هنادي + يوسف: ههههههههههههههههههههه

غسلت ويها وتمت اطالع انعكاس صورتها في المرايه وقطرات الماي تنساب ببطئ على ويها .. اختلطت دموعها مع قطرات الماي .. وانفجرت تبكي بحرقه .. آآه يمه .. يبه والله وحشتوني حياتي ضاعت من ايديني بدونكم الدنيا ماتسوى .. تعبت وانا اخفي دموعي عن يوسف وهنادي مابيهم يحسون بضعفي .. ياربي سامحني ماعترض على حكمك يارب تساعدني .. 
بعد ماعاتبت نفسها نزلت تتغدا مع يوسف وهنادي .. واخوانها عمرهم ماحسوا بضعف الجوهره وهي دومها تضحك ومفرفشه جدامهم بس قلبها بحر من الاحزان والهموم ... 
............:: السلام عليكم 
الجوهره: هلا وغلا ... عليكم السلام 
.: .......... فديت هالصوت 
الجوهره منحرجه: : ................
...........: وبعد فديت اللي يستحون
الجوهره: وحشتني الغالي
...........: ياربي فديت الغزل .. فديت قلبج ياحياتي ..
الجوهره منحرجه: شخبارك؟
...........: الحمدلله الحين اكتملت فرحتي 
الجوهره: فديت قلبك .. مادري شلون كنت بعيش من دونك يا ابراهيم محد مصبرني الا انت .. 
ابراهيم وماخذ نفس عميق من فرحته بكلامها: آه ياعمري يالجوهره .. والله انج جوهره
الجوهره: زين ياعيوني قولي شلون كان يومك ؟
ابراهيم: يا قلبي انتي .. اليوم كان عندنا اجتماع ملل حده . والله كنت على وشك اغمض عيوني .. بس ربج ستر
الجوهره ميته من الضحك: ههههههههه عليك سوالف .. 
ابراهيم: فديت هالضحكه يعلها دووم .. 
الجوهره: الله يحفظك لي يا ابراهيم
ابراهيم: جوهرتي ممكن سؤال فديت قلبج؟
الجوهره: عيون الجوره .. اسأل يا بعد كلي .. 
ابراهيم بتردد: حياتي جوهرتي .. لين متى بنتم على هالحال ؟ حياتي ابغي اكون قريب منج .. ابيج حلالي انتي تعرفين احساسي بالذنب لاني اكلمج بالتلفون
الجوهره ودموعها على خدها: يا ابراهيم انت تدري بظروفي.. يعني ....
يقطع كلامها ابراهيم: جوهرتي .. ارجوج ماعدت اتحمل اكثر .. ابيج والله ابيج .. 
الجوهره تبكي بصوت عالي: والله يا ابراهيم اني بعد ابيك ... وتسكت وصياحها ضايق ابراهيم ... وتكمل الجوهره: مالومك صابر علي من 8 سنين قبل لايتوفى ابوي كنت تبي تكلمه .. والله خذ امانته .. صبرت وقلت بتكلم امي والله خذ امانته .. ياربي ارحمني .. وتمت الجوهره تصح وتصيح .. وابراهيم تضايق ولام نفسه .. مايحب يزعل حب حياته جوهرته
ابراهيم: حياتي ... انا اسف ماكنت اقصد .. 
الجوهره: لين متى بتم تلوم نفسك يا ابراهيم .. لا تتاسف انا اللي اسفه
ابراهيم وصوته متغير: يا بعد كلي انتي .. حبيبتي انا تحت امرج .. انا كلي لج ... 
الجوهره: ابراهيم حياتي
ابراهيم: يالبيه هالصوت .. آمريني 
الجوهره: ادري اني انانيه .. وما افكر الا في نفسي اسفه .. انا كنت افكر في .... 
قاطعها ابراهيم: حياتي انتي مو انانيه .انتي عمري وحياتي وروحي .. وكلام ابراهيم فرح الجوهره ونساها دموعها
الجوهره: الله لايحرمني منك يالغالي
ابراهيم: فديت قلبج.. حياتي الحين ابغي اريح شوي وقعديني لصلاة العصر
الجوهر: انشالله من عيوني يا حياتي .. 

في ميلس الشباب في بيت بوفارس .. والشباب مجتمعين وسوالف وضحك ولعب و وناسه .. دخل عليهم احمد بن راشد ... 
احمد: السلام عليكم
الشباب: عليكم السلااااااااام 
احمد: كيف حالكم يالربع .. ؟
فارس: هلا والله باحمد .. بوراشد .. اخبارنا اخبار الخير .. وانت شو مسوي ؟ 
احمد مبتسم: الحمدلله ننشد عنكم ... 
عبدالعزيز: شو اخبارك بوراشد؟
احمد: يسرك الحال يالغالي .. خالد .. وينك ماتبين .. ؟ 
خالد: موجودين .. بس الدنيا شاغلتنا .. 
احمد: وش هالدنيا اللي شاغلتك ؟ 
خالد بارتباك: ممممممم تدري مشاغل ومشاريع .. 
احمد: هههههه اللي يسمعك يقول راعي حلال .. كلها الا كم محل 
خالد بابتسامه مصطنعه: هههه على قولتك 
فارس: تقهوى يابوراشد ... انت مو غريب 
احمد مد ايده: ماتقصر .. في عرسك يا فارس
فارس: تسلم الغالي
احمد خذ فارس على جنب وكلمه ... وكان جنبهم خالد بس مشغول بجواله
احمد: فارس بغيتك في سالفه .. 
فارس: آمرني يا بوراشد .. 
احمد: ما يامرعيلك عدو .. بس بغيت اعرس .. وماراح القى احسن منكم يا فارس .. 
فارس منحرج اول مره ينحط في مثل هالموقف: والله يا احمد هاي الساعه المباركه .. بس لازم اشاور الاهل .. 
في نفس الوقت خالد سمع الكلام اللي دار بين احمد وفارس وانغص غصه وتم يكح ...
خالد: كح كح كح كح 
فارس التفت على خالد: سمالله عليك بو وليد .. هاتوا الماي ... شرب خالد الماي وطلع عنهم من غير ما يتكلم .. 
فارس: خالد .. خالد
محمد شاف خالد وهو طالع واستغرب منه ناداه ومارد عليه 
محمد: هلا فارس ... شو فيه خالد ؟ 
فارس: مادري والله .. غص وشرب ماي وطلع .. 
محمد باستغراب: غريبه ... وشاف احمد بن راشد وسلم عليه
محمد: هلا والله باحمد شحالك؟ 
احمد: الله يسلمك في هالدنيا وانت شحالك يا بونايف؟
محمد: الحمدلله 
احمد: الا بونايف كم عمرك اليوم؟
محمد: اليوم الله يسلمك كملت 18 سنه ... والله العمر يركض ولانحس به .. 
احمد ميت من الضحك: ههههههههه الله يقطع سوالفك حمودي... 
محمد: شو حمودي ؟! ياهل انا ؟
احمد: توك 18 سنه .. خل اعيشك الحلم اللي للحين ماقمت منه 
فارس: هههاااااي .. حلوه يا بوراشد كثر منها ... 
محمد: احلفوا انتوا بس ... 
فارس + احمد: ههههههه والله ههههههه
عبدالعزيز بعبط: حدكم عن ولد عمي حمودي هههههههههه
محمد: لا والله .. بوالزوز ... ليكون انت اللي " سكت دهراً ونطق كفراً " يا حالتك
وتموا الشباب يسولفون .. ويضحكون لين وقت متأخر من الليل ... 
اما خالد المجروح من سمع كلام احمد وحاس نفسه مخنوق .. ماعرف وين يروح تم يحوط بسيارته كل الشوارع ... يمشي من غير ما يحس بنفسه .. وعى ولقى نفسه والظلمه من حوله .. وقف السياره وغمض عيونه فتره ولما فتحها الا يشوف ضلال شخص واقف عند دريشة السياره استغرب وفتح دريشة السياره 
خالد: السلام عليكم .. 
.......: ....................
خالد استغرب: منو معاي .. الاخ مضيع ... وفجأه اختفى الشخص ... خالد حس بخوف ... ماكانت ملامح الشخص واضحه .. كان نفس الضلال ... وخالد ماقدر يميز لو كان الشخص الواقف بنت او ولد ؟؟ رفع الدريشه وحرك عشان يرجع البيت .. وهو يمشي شاف نار كبيره من بعيد قرب منها وشاف ناس ترقص وتصفق وتغني حول النار فتح الدريشه وفجأه اختفوا الا النار تمت .. وشاف نفس الضلال اللي كان عند الدريشه يتقرب منه لين بانت ملامحه واضحه انبهر خالد باللي شافه بنت جميله بيضه وشعرها اسود ليلي عمره ما شاف بهالجمال .. شعرها الليلي الاسود نازل على ويهها ويها ابيض مثل بياض الثلج صافي .. عيونها بارزه ورموشها محليتها .. خشمها دقيق وشفايفها ورديه مرسومه ومليانه .. قربت البنت وخالد يتاملها مدت ايدها من الدريشه .. استغرب خالد وسألها 
خالد: من انتي ؟ !؟؟
البنت: .................
خالد: انتي من الانس ولا الجن .. ؟؟؟
البنت ضحكت ضحكه خفيفه يادوب تنسمع: ههههههه
خالد: ليش تضحكين؟
البنت بصوت ناعم وخفيف: تعال معاي 
خالد: وين؟!
البنت: تعال وبتعرف
خالد: انتي من؟! توهتيني ... !!
البنت: خالد .. تعال معاي .. 
خالد باستغراب: شلون عرفتي اسمي ؟؟ !! تكلمي .. انتي من ؟؟ 
البنت: ارجوك تعال يا خالد .. 
خالد بينه وبين نفسه عرف انها جنيه: اعوذ بالله من الشيطان الرجيم ... 
قامت تصرخ بصوت عالي هز الارض من قوته .. ومسكت ايد خالد بقوه وقالت له : اقولك تعال معاي .. خالد خاف وحاول انه يبطل ايده منها وماقدر .. كانت بقوة ريال وتعوذ من الشيطان مره ثانيه وهي صرخت بصوت اعلى وفجأه قام خالد من النوم .. لقى نفسه نايم في السياره وفي نفس المكان اللي لقى فيه البنت والنار ... استغرب خالد هل كان يحلم او لا .. شاف ايده ولقى جروح والدم ينزل منه بكثافه " شو سوت بإيدي هاذي " مسح الدم من ايده وحس ببروده في ويهه بس شغل السياره وحس بشعور مختلط شي من الخوف وشي من الحيره .. وطلع من المنطقه النائيه اللي ما يعرف كيف وصلها .. وهو يمشي في الشارع المظلم على نهاية المنطقه شاف نفس البنت واقفه على الرصيف واطالعه وعيونها مليانه دموع وحزينه .. وسمع صوتها في راسه يقول له " تعال خالد .. تعال .. " مر من صوبها وعيونه في عيونها ... كمل دربه لين وصل البيت .. كانت الساعه 3 ونص وقريب بيأذن الفجر نزل من السياره وراح غرفته وخذ له شور دافي بس حس بحرقه في ايده من الجروح وبحرقه خفيفه في ويهه بس ماهتم ... ماقدر يستحمل الالم اللي بإيده وراح غرفة ريم عشان تداوي جروح ايده.. 




خالد: الريم ... الريم ... اريامي 
الريم بتعب: هااا ... من ؟
خالد: انا خالد فتحي الباب اريامي .. 
الريم: لحظه شوي .. فتحت الريم الباب ودخل خالد مانتبهت لويهه لان الغرفه نورها خفيف بس لما شغلت الليت خافت من شكل خالد .. 
الريم: بسم الله خالد شو فيك ؟
خالد مستغرب: شو فيني؟
الريم: منو مسوي بويهك جي .. ليش عيونك حمر .. منو جرحك .. انت طايح مسوي حادث متهاوش مع حد .. شو فيك خالد ؟؟!؟!؟!
خالد متعجب: الريم شو هالكلام ؟ شو فيهم ويهي .. وعيوني ... وفجأه سكت خالد وتم يطالع نفسه في المرايه ... 
الريم: خالد فديتك .. منو مسوي بك جي ؟ 
كان شكل خالد يخوف ويهه مليان جروح وعيونه حمر حتى خالد استغرب وخاف من شكله .. هو افتكر ان ايده اللي انجرحت وماهتم لالم ويهه الا لما شاف نفسه ماعرف شو صار له .. وراحت الريم بسرعه غرفة امها وقعدتها من النوم
الريم: يمه .. يمه .. لحقي على خالد ... وفي هاللحظه كان بومحمد طالع من الحمام ويمسح ويهه بالفوطه .. استغرب يوم شاف الريم .. 
بومحمد: علامج الريم؟ تكلمي .. وقامت ام محمد متروعه 
الريم وخانقتها العبره: لحقوا على خالد .. وماكملت كلامها وتمت تصيح بخوف .. 
بومحمد خاف وطلع من الغرفه
ام محمد: شفيه اخوج يمه ؟؟ 
الريم: يمه يخوف .. يمه روحي شوفيه
راح بومحمد غرفة خالد ومالقاه شاف الريم وام محمد ولحقهم غرفة الريم .. شافوا خالد واقف يطالع نفسه في المرايه والتفت عليهم
بومحمد: خالد يبه ... من مسوي بك جي ؟؟
خالد يطالع ابوه وخانقته العبره: هااااا ... مادري
ام محمد والدموع في عيونها: يمه خالد شو صاير...وين رايح انت سمالله عليك حياتي
بو محمد: الريم روحي نادي اخوانج بسرعه نودي اخوج المستشفى
راحت الريم غرفة فاضل وقعدته من النوم الا في ويهم محمد وفي عيونه خوف .. كان حاس ان في شي صاير بالبيت ... دخلوا الغرفه وانصدموا باللي شافوه .. 
محمد: يبه .. شو فيه خالد ؟ 
بومحمد: مادري والله .. قوم شيل اخوك .. فاضل شغل السياره
الغريب في الموضوع كله ان خالد مانطق بحرف واحد بعد ماشاف نفسه في المرايه كان يفكر في الموقف اللي صار له .. وكيف ويهه انجرح وهو يذكر لما مسكت ايده وشلون ويهه اللي تضرر وهو ماحس الا بالم بسيط بويهه
راحوا المستشفى ولما دخلو على الدكتور خاف الدكتور من شكل خالد ... استغرب وكانت في اسأله وايد في باله يبي يسألها بس مو عارف يبدى من وين 
الدكتور: ايه اللي حصل لي وشوه ؟
بومحمد: مادري يادكتور ..؟ رجع من برا وهو على هالحاله .. 
الدكتور يسأل خالد: ايه اللي حصل يا ابني ؟ 
خالد يطالعه: ...........................
الدكتور: ايه اسم ابنك يا فندم ؟ 
بومحمد: خالد
الدكتور متعجب من خالد: يا ابني ياخالد ازاي انجرحت في وشك ؟!
خالد: ...................... 
الدكتور كان يتابع نظرات خالد في الغرفه وبومحمد خاف على ولده
محمد: خالد شو فيك ؟ رد علينا .. خالد .. 
خالد يطالع محمد وفي عيونه كلام وايد .. فجأه شهق شهقه سكتت كل اللي بالغرفه ... شافها خالد .. واقفه ورا ابوه اطالعه وتبتسم حطت ايدها على فمها بمعنى " لا تقول لاحد وش صار " 
بومحمد: خالد يبه رد علي .. شو فيك .. ؟ 
احتار الدكتور وطلب منهم يطلعون من الغرفه عشان يكشفون على خالد .. كان الدكتور خايف 
وحاس بشي غريب ناحية خالد قام ونظف ويهه وعقمه من الجروح .. وكان في جرح عميق فوق حاجب خالد اضطر الدكتور انه يخيطه له ... وخالد طول الوقت كان فاتح عيونه ويطالع السقف حتى ما تألم ولا قال آي ... وهالشي خوف الدكتور اكثر .. طلع الدكتور عند بومحمد وعياله 
الدكتور: والله يا بومحمد ابنك فيه حاجه كبيره وانا متأكد 
بومحمد بخوف: عسى ماشر يادكتور .. كيف؟ 
الدكتور: ابنك شايف حاجه وخايف منها .. 
محمد: يبه اليوم واحنا في الميلس فجأه خالد غص وتم يكح .. شرب ماي وطلع من الميلس من دون مايرد على حد .. 
الدكتور: هو راح فين بعدها؟ 
محمد: الله اعلم يا دكتور .. انا ماشفته من بعدها على بالي رجع البيت .. 
بومحمد: والحل يادكتور...
الدكتور: شوفوا حد يقرا عليه .. ده احسن حل .. 
بومحمد وحاس بضعف وحزن: لا حول الله .. فوضت امري لله .. الحمدلله على كل حال .. الحمدلله
محمد: خلاص يادكتور .. انشالله بنشوف مطوع المسيد اللي جنبنا .. 
الدكتور: ربنا يشفيه ويكون في عونه ... تقدروا تاخدوه للبيت
بومحمد: وعيونه يا دكتور ؟ 
الدكتور: والله يا بومحمد انا ماقدرش اوعدك بحاجه .. بس عيونه صاحيه ميه الميه .. والاحمرار اللي فيها مالوش سبب .. 
محمد: والجروح اللي بويهه؟
الدكتور: الجروح بسيطه وتعقمت بس في جرح فوق حاجه انا عملت له غرزتين .. ده بس اللي حيعلم .. 
محمد: مشكور يادكتور ... يعطيك العافيه 
راح بومحمد الغرفه عشان ياخذ خالد .. ولقاه منسدح على السرير مبهت ويطالع السقف ويقول : من انتي ؟؟ 
خاف بومحمد: خالد يبه .. من تكلم ؟ 
خالد طالع ابوه بتوسل: ........................ 
بومحمد: يلا يبه قوم خل نروح البيت .. ماصلينا الفجر .. اعوذ بالله من ابليس .. قام خالد مه ابوه وركب السياره ومانطق بحرف لين وصلوا البيت .. 
محمد: خالد انزلك البيت ولا بتصلي معانا فالمسيد؟ 
خالد: .....................
محمد: خالد .. خالد
كان خالد يطالع الدريشه وغمض عيونه لين وصلوا البيت .. كانت ام محمد في استقبالهم بدموعها .. 
ام محمد: ها بشروا شو فيه ضناي ؟
بومحمد: مافيه الا العافيه .. 
ام محمد تحضن خالد: ها يبه شو فيك؟
خالد يطالعها ومانطق: ..................
بومحمد مسك خالد: خالد يبه روح غرفتك ارتاح .. راح خالد غرفته وهو حزين والكل مستغرب من اللي يصير ؟ 
ام محمد: محمد 
محمد: يالبيه الغاليه ..
ام محمد: طمن قلبي .. شو فيه اخوك ؟ 
محمد يتنهد: مادري يمه .. مادري .. انا ابغي اعرف شو فيه .
بومحمد: محمد يبه تعال شوي
محمد: امرني يبه
بومحمد: ما يامر عليك عدو .. اسمع ياولدي .. روح كلم مطوع المسيد عن اخوك .. خله يشوفه الله يشفيه . 
محمد: انشالله يبه
فاضل: الغالي . وش قالوا عن خالد ؟
بومحمد: والله ماقالوا شي ماعرفوا وش علته ... الدكتور خايف .. يقول ان اخوك شايف شي وخايف منه .. ونصحنا نقرى عليه ... واخوك لا ينطق وموقادرين ناخذ منه حق ولا باطل
فاضل: اروح اكلمه يبه
بومحمد: والله يا ولدي شوفه .. بس ماظن انه بيرد عليك ولا بينطق
فاضل: بإذن الله بيرد .. وراح فاضل غرفة اخوه ولقى باب الغرفه مفتوح
فاضل: احم احم خالد .. ادخل ؟
خالد: ....................... 
فاضل: الغالي . وش قالوا عن خالد ؟
بومحمد: والله ماقالوا شي ماعرفوا وش علته ... الدكتور خايف .. يقول ان اخوك شايف شي وخايف منه .. ونصحنا نقرى عليه ... واخوك لا ينطق وموقادرين ناخذ منه حق ولا باطل
فاضل: اروح اكلمه يبه
بومحمد: والله يا ولدي شوفه .. بس ماظن انه بيرد عليك ولا بينطق
فاضل: بإذن الله بيرد .. وراح فاضل غرفة اخوه ولقى باب الغرفه مفتوح
فاضل: احم احم خالد .. ادخل ؟
خالد: تعال
فاضل: السلام عليكم
خالد: وعليكم السلام
فاضل: شحالك خالد؟
خالد: الحمدلله طيب
فاضل: عسى ماشر ؟ وش صاير عليك ؟
خالد: آآآه يا فاضل لو عشت اللي عشته و ........ توه بيكمل كلامه وسكت حس لسانه انربط وبطل عيونه
فاضل: خالد شو فيك؟ 
خالد شافها واقفه ورا فاضل ومبتسمه وحاطه صبعها على فمها " يعني اسكت " استغرب ونزل راسه فتره .. ولما رفع راسه يطالعها اختفت
فاضل: شو فيك .. من طالع وراي ؟؟
خالد ماردعليه .. انبطح على السرير وغمض عيونه ونام .. 
طلع فاضل من الغرفه مستغرب .. راح عند ابوه وقاله اللي صار .. تعجب بومحمد وتم يفكر في خالد
صارت الساعه 6 ونص وبومحمد قاعد في الحوش وخالد ماخذ كل تفكيره .. فجأه من وراه حس بيد صغيرونه على كتفه وتنطبع بوسه على خده .. التفت وشاف اسماء مبتسمه له
اسماء: صباح الخير بابا
بومحمد يحظنها: يا فديت هالصباح يا عسل
اسماء: بابا .. ليش قاعد هني ؟
بومحمد يتنهد: آآآه ... يا بنتي كنت اشم هوى ربي .. 
اسماء تتسأل: شلون يعني هوى ربي ؟!
بومحمد مبتسم: هوى ربي يعني هالنسيم والهوى الطبيعي الصحي.. مو هوى هالمكيف اللي يمرض
اسماء: اهااا (وهي مو فاهمه شي)
بومحمد: روحي المدرسه وانتبهي لدروسج حبيبتي .. 
اسماء: انشالله بابا
بومحمد: افااا .. وين بوستي يا اسَامي .. رجعت وباست ابوها على راسه ابتسم بومحمد ... راح داخل عند ام محمد .. ولقى فهد نايم على الكرسي
بومحمد: وليش الاخ نايم ؟
ام محمد مبتسمه: فديته يقول ما شبع نوم .. 
بومحمد: كلن يشبع نوم الا هو .. وهز كتف فهد .. فتح عيونه وأشار لابوه .. خلني انام رفعه بومحمد و وقفه
فهد: ابي انام
بومحمد: الساعه 6 ونص .. اصحى
فهد: "آآآآه زين
نزلوا الريم وفاضل وكان التعب باين على الريم 
الريم: صباح الخير يبه
بومحمد: هلا بأريامي
فاضل: هاا الغالي .. شحالك .. ما نمت ؟
بومحمد: لا يبه وين يجيني النوم 
الريم: يبه سمالله عليك .. وخالد انشالله ما عليه شر
فاضل: ايه يبه خالد اللي عيونه ما تنام ترعاه
استانس بومحمد من كلام عياله .. حس انهم فعلا مؤمنين .. وان الله ما ينسى عبده ابتسم لهم 
بومحمد: ونعم بالله ... يلا يبه الله يحفظكم في روبكم .. فاضل يبه شوي شوي على الدرب
فاضل: انشالله يبه
في هاليوم بومحمد ماراح الشركه من كثر ما كان متضايق ويفكر في خالد .. والمسكينه ام محمد تصيح وتحاتي ولدها .. خايفه عليه .. طلع بومحمد من البيت ومر على اخوه بوفارس وقاله اللي صار ... 
بوفارس: لا إله إالا الله ... شدعوه هاي كله يصير وانا اخر من يعلم .. افا والله يا بومحمد
بومحمد منحرج من اخوه: فديتك من الربشه والله ما جى على بالي اتصل اقولكم ... بعدين هذاني قلت لك الحين
بوفارس بعصبيه: احنا اخوان يا بومحمد ولازم اوقف معاك من البدايه . يلا قوم البيت اتطمن على خالد
بومحمد منحرج من اخوه: السموحه الغالي
بوفارس: مسموح ومالومك .. بس كنت لازم اكون على علم عشان اقوم بالواجب
راحوا الاخوان بيت بومحمد ... انصدم بوفارس من اللي شافه
بوفارس: حمد كلم ابوي يجي الحين بسرعه
بومحمد مستغرب: ابوي!!!
بوفارس: اي بسرعه بس لاتقول له شي ...
بومحمد: انشالله
اتصل بومحمد بهيا اختهم .. وقالها تجيب ابوهم بيته بسرعه
هيا: شو صاير يا حمد ؟؟
بومحمد: كل خير .. كل خير بس جيبي ابوي وتعالي بسرعه
هيا خايفه: انشالله
راحت هيا عند ابوها
هيا: يبه .. حمد اتصلي ولازم نروح بيته الحين
سلطان "بومحمد" الجد: ليش شفيهم؟
هيا: مادري يبه
الجد: يلا يلا .. خوفتيني
وصلوا هيا وابوها بيت بومحمد واستقبلتهم منيره بدموعها
هيا: منيره .. شصاير عندكم خوفتونا .. 
ام محمد: لحقي علينا يا هيا .. خالد ولدي
الجد: شفيه خالد؟ 
ام محمد: عمي روح شوفه .. وقعدت على الارض تصيح .. نزلت لها هيا وحضنتها



راح بوبومحمد عند عياله في غرفة خالد .. دخل عليهم وشاف بوفارس قاعد على الكرسي وماسك راسه وبومحمد قاعد على السرير عند خالد
الجد: السلام عليكم يا عيالي .. 
بومحمد+بوفارس: عليكم السلام يبه
الجد: شو صاير خرعتوني ... ؟
بوفارس: يبه تذكر لما كنا صغار وكانت امي حامل بهيا .. وانت جيتنا البيت و ويهك كله دم ... 
استغرب الجد من كلام بوفارس: ايه اذكر .. بس وش جاب هالطواري عليك الحين ؟؟!
بوفارس: يبه خالد رجع امس نفس الشي .. 
الجد بخوف: هاااا ... طلعت له ؟!!!
بومحمد كان ضايع من بين ابوه وبوفارس و موفاهم شي: اي سالفه يا بوفارس؟ يبه رد علي اي دم ومتى صار هالشي .. 
بوفارس: ياحمد انت كنت صغير .. ماتذكر 
قعد الجد عند راس خالد وصاح بصوت عالي: حسبي الله عليج . ليش خالد؟ ليش ؟
بوفارس حاول يفهم السالفه من ابوه بس خلاه يطلع اللي في خاطره من دموع وحزن .. صارت هالسالفه لسلطان الجد لما كانوا حمد ومحمد صغار .. وسلطان قال لمحمد انه تهاوش مع ريايل كانت سالفه بينه وبينهم ومحمد ماقتنع لان ابوه ما كان طبيعي .. ما كان ياكل ولا يتكلم الا بعد سنه رجع طبيعي بعد العلاج بالقرآن .. وعلى فكره خالد نسخه طبق الاصل من جده سلطان
بوفارس: يبه منو هاذي اللي تتحسب عليها ؟
الجد: هاذي وحده طلعت لي وانا رايح البر اجيب لي غرض كنت خاشها تحت حصاه في البر عشان يدك مايهاوشني .. اظلملت الدنيا ورحت اجيب الاغراض بروحي .. وانا امشي شفت احد يمشي من بعيد وملامحه ماتبين هو حرمه ولا ريال .. وقفت انادي ومحد رد علي قربت شوي من الشخص وفجأه اختفى .. طاح قلبي في بطني من الخوف وتعوذت من ابليس وكملت دربي عند الحصاه .. و وصلت وخذت اغراضي
يقاطعه بوفارس: شو كان الغرض يبه ؟
الجد: كانت عندي عدة قنص وكنت خاشها تحت الحصاه .. لان ابوي الله يرحمه من توفى اخوه في رحلة قنص وحلف علينا محد يروح يقنص .. ويكمل الجد: خذت عدتي وانا راجع على نفس الدرب الا اشوف نار كبيره وناس ترقص وتصفق حولها .. وقفت اطالعهم مستغرب قربت منهم وفجأه اختفوا ... الا شفت الشخص اللي اختفى اول مره يتقرب مني وشوي شوي بدت توضح الملامح وشفت اللي ماقد عيني شافته .. بنت ما احلاها .. ما تنوصف من جمالها ماقول بنت هاذي حور نازله من الجنه .. شعرها اسود طايح على ويهها عيونها وساع ورموشها محليتها خشمها دقيق شفتها ورديه ومليانه .. كامله والكامل الله .. قربت مني ومدت ايدها وقالت لي: تعال معاي انا خفت
الجد: من انتي؟
البنت: تعال معاي
الجد: انتي من وين جايه؟؟ وين اهلج عنج؟
البنت: تعال معاي
الجد: وين؟؟
البنت: تعال وبتعرف يا سلطان
الجد: شلون عرفتي اسمي؟ هني انا ضيعت قلت هاذي جنيه .. قريت المعوذات في نفسي وصرخت صرخه سدت اذني من قوتها وحسيت الارض ترجف تحتي من قوة صرختها مسكت ايدي وحاولت اني ابطلها وماقدرت .. فجأه لقيت نفسي على الارض والدم تحتي وعدتي متنثره حولي .. ركضت البيت بسرعه جني مجنون مادري شلون وصلت من الخوف والربكه .. استقبلتني امكم وشفتي يا فارس شلون كنت جني مجنون .. 
الجد: كنت اشوفها في كل مكان .. وكانت تحذرني ماتكلم
بوفارس: حمد.. ماتعرف خالد وين كان ؟
بومحمد: لا والله ياخوي .. رجع مع اذان الفجر وهو على هالحاله وهو ماشاف ويهه الا لما الريم قالت له .. ومن بعدها مانطق .. راح له فاضل اليوم الصبح وكلمه وفجأه تكلم خالد بس فجأه سكت
بوفارس: يبه .. عيونك شلون رجعت طبيعيه
الجد: المطوع كان يقرى علي وكان يقولي تحصن الليل والصبح .. وعطاني ماي مقري عليه وكنت اقطر في عيوني الصبح والليل قبل النوم والحمدلله خفت
بوفارس: زين كلمتوا مطوع المسيد يا بومحمد؟
بومحمد: ايه وصيت محمد واليوم انشالله بد صلاة المغرب بيجي يشوف خالد
دخلت عليهم هيا عشان تطمن على خالد .. وانصدمت باللي شافته وتمت تصيح عند راسه وخالد فتح عيونه وتم يطالعا وخاطره يقولها وش فيه بس ماكان يقدر يحس ان لسانه ثقيل ...
الساعه وحده ونص الظهر رجع بوفارس البيت وحاس ان الدنيا سوده جدام عيونه مادرى كيف وصل البيت وكعادتها ام فارس باستقبالها الحار لبوفارس رسم الابتسامه على ويه بوفارس
ام فارس: يا هلا تو مانور البيت
بوفارس: السلام عليكم ,, هلا والله
ام فارس: عليكم السلام .. شحالك الغالي؟
بوفارس: بخير الله يسلمج .. وين العيال؟
ام فارس: كلهم ينتظرونك .. اجهز الغدا
بوفارس: اي وابيغي الكل يتجمع على الغدا .. ابغي اقول شي
ام فارس بأستغراب: انشالله .. راحت تنادي عيالها عشان يتجمعون على الغدا كلهم كانوا موجودين الا عبدالعزيز .. وطلبت من فارس ان يتصل في اخوه عشات يجي بسرعه
فارس: عسى ماشر امي .. شو صاير ؟
ام فارس: ياولدي علمي علمك .. هاذي اوامر ابوك
فارس: انشالله امي الحين باتصل فيه
اتصل فارس على جوال عبدالعزيز وكان مغلق .. طرش له مسج " عبدالعزيز اتصل ضروري اول ماتقرى المسج" في هالوقت كان عبدالعزيز يمتحن ومتوتر لانه ماراجع اخر فصل عدل والماده طويله ومعقده .. طلع عبدالعزيز من الامتحان وقرى المسج واتصل في فارس على طول
عبدالعزيز: الو .. مرحبا فارس
فارس: هلا والله .. وينك ؟
عبدالعزيز: كنت اقدم اسوء امتحان مر علي في حياتي.. ليش شو عندك؟
فارس: ابوي يبينا ضروري فالبيت متى بتجي؟
عبدالعزيز: انا فالدرب عسى ماشر؟
فارس: مادري بس ابوي من الساعه 2 وهو ينتظر .. لا تتاخر
عبدالعزيز: انشالله
وصل عبدالعزيز وشاف الكل متجمع في الصاله .. حس بخوف .. دخل وسلم على الكل
عبدالعزيز: السلام عليكم
الكل: علسكم السلام
قعد عبدالعزيز جنب ابوه اللي كان مقعد جاسم في حضنه وكل الانظر متوجهه الى بفارس
بوفارس: ادري انكم على اعصابكم .. ومستغربين ليش انا مجمعكم صح.. السالفه ان خالد بن حمد .. والله ماعرف شلون اقول لكم السالفه .. قاطعه فارس
فارس: ابوي .. عسى ماشر .. شو فيه خالد؟؟
بوفارس: يا عيالي خالد .......... وقال لهم السالفه كامله بس ما قال لهم عن ابوه اللي هو جدهم سلطان .. الكل تعجب ويتسأل بيينه وبين نفسه عن غموض السالفه
فاطمه ودموعها على خدها: بابا والحين شو اخباره .. قدر نروح نشوفه اليوم؟
بوفارس: ماعتقد .. اليوم بيروح له المطوع يقرى عليه .. ومانبي نزعجهم انا وفارس بنروح لهم .. وعبدالعزيز يبه خلك مع امك وخواتك 
عبدالعزيز بحزن: انشالله .. الله يشفيه 
ام فارس: بوفارس خذني معاك .. ابي اواسي ام محمد الله يرضى عليك
بوفارس: لا .. هيا بتكون عندها
مريم: اي بابا خل امي تروح 
ام فارس: الله يرضى عليك يا بوفارس
بوفارس: انشالله جهزي نفسج الساعه 4 بنحرك من البيت
ام فارس: انشالله
قام بوفارس: يلا تعالوا تغدوا .. محد كان له نفس يأكل .. بس تجمعا على السفره عشان بوفارس .. حتى بوفارس نفسه ماحرك شي من صحنه .. كلن توجه الى غرفته وملاين الاسئله في بالهم جاسم راح عند ايمان
جاسم: ايماني
ايمان: هلا
جاسم: حرام اللي صار لخالد .. مسكين 
ايمان: آآآه قلبي معورني عليه .. مايستاهل
دخلت عليهم مريم: السلام عليكم
ايمان+جاسم: عليكم السلام
ايمان: مريامي .. شو فيج ؟
مريم: خالد .. مايستاهل آآآه
جاسم: لازم نروح نتطمن عليه
ايمان: بس بابا قال مانروح .. اليوم بيقرى عليه المطوع
جاسم: باتصل في سلطان .. باسأل عن حال خالد
مريم: لا يا جاسم .. اكيد هو متضايق عشان اخوه .. لاتزيده
جاسم: ليش لو احنا ماسألنا واهتمينا .. منو اللي بيسأل عنهم 
مريم: زين اتصل له بس بعد المغرب .. الحين مو الوقت المناسب
جاسم: انشالله
حط جاسم راسه على حضن مريم ونام .. وايمان نامت جنبه تمت مريم تتأمل اخوانها وتحمد ربها على الصحه وتدعي لخالد
" يظل الكون له اسرار .. مخفيه عن الانظار .. ولا ندري عن الاقدار .. رضينا بكل ما يجينا "
اعزائي المسافرين معكم كابتن الطائره على متن خطوط " طموح مجنون" تبقى على الوجهه 10 دقائق لذا نرجوا من مسافرينا البقاء في مقاعدهم وربط الاحزمه ... درجة الحراره في الخارج 29 درجه مئويه .... الخ
غمض عيونه وتنفس بعمق " آآآه واخيرا بشم ريحة بلادي .. من بعد هالغربه .. حسبي الله ونعم الوكيل.. الله لا يردها ايام " نزل من الطياره ومن فرحته وده لو يطير على البيت .. طلع من باب المطار و وقف يتأمل كل شي من حوله " تغيرت البلاد .. فديت البلاد والله " ركب التاكسي و وصف له البيت وصل عند البيت و وقف عند الباب نزل الشنطه من ايده وبكل قلق وخوف طق الباب اول مره محد رد عليه طق مره ثانيه انفتح الباب .. يوسف بطل عيونه مو مصدق اللي يشوفه جدامه
.......: والله وكبرت يا يوسف 
يوسف بقلق: اهلا .. تفضل حياك .. ليش واقف عند الباب البيت بيتك .. دخلوا مع بعض وهنادي والجوهره كانوا في الصاله .. دخل يوسف واستغربوا خواته من اللي داخل مع يوسف .. الجوهره عرفته بس هنادي لا
هنادي بخوف: يوسف منو هاذي ؟ شلون ادخل علينا ريال غريب
الجوهره بعصبيه: هنادي .. هاذي الغريب يطلع خالج
هنادي: واحنا من متى عندنا اهل
يوسف بعصبيه: شو هالكلام .. ماتحشمون خالكم 
خالهم: معليه يا يوسف مالومهم وبينه وبين نفسه انصدم من ردة فعل الجوهره
يوسف: السموحه خالي .. تفضل حياك
خالهم: دام فضلك يا يوسف .. والله وعرفتي تربين يا لولوه .. الا اختي وينها ؟ مو حزتها تقيل .. ولا يمكن طالعه مكان 
في هاللحظه الجوهره ارتمت في احضان خالها سلمان وتمت تصيح بصوت عالي .. يوسف خنقته العبره وهنادي مستغربه
سلمان بخوف: الجوهره .. حبيبتي شفيج ؟
الجوهر: خالي انا اسفه .. سامحني
سلمان: ليش تتأسفين؟!؟
الجوهره: لاني ما كلمتك عدل ولا احترمتك
سلمان: حبيبتي لاتشيلين هم .. هاي اللي مزعلج؟
يوسف: خالي انت ماتدري وش صار لنا؟
سلمان رافع حاجب: هاا عسى خير .. شو صار لكم ؟ تكلم يا يوسف
يوسف: امي عطتك عمرها من 7 سنين
سلمان: يوسف هاي موضوع مايمزحون فيه .. شو تقول
الجوهره: من بعد وفاة ابوي بسنه امي توفت .. وسكتت الجوهره وتمت تصيح
سلمان: ليش محد قالي ...؟
يوسف: انت لما رحت امريكا انقطعت عنا وما عرفنا شي عنك .. حاولنا نكلم خالي سعد بس من بعد وفاة الوالده محد سأل فينا .. الكل تنكر وتبرى منا من صوب امي وابوي .. وعشنا على راتب الوالد واعمامي الله يسامحهم ماخلوا لنا شي اصلا ما كان عندنا شي زين بس ماحولوا راتب الوالد والوالد الله يرحمه ما كان عنده شي الا ذاك الدكان .. خذوه وعلى بالهم ان الوالد كان راعي حلال بس الحمدلله على كل حال .. الجوهره ماقصرت كانت لنا الام والابو كافحت عشانا وماقصرت بشي بيض الله ويهها .. وانا الحمدلله قدرت اوفق بين الشغل والدراسه .. ودلوعتنا هنادي في الجامعه ونشوف فيها طموحاتنا وآمالنا اللي ماقدرنا نحققها واللي هي بتحققها
غطى ويهه بإيدينه وقعد بتثاقل على الكرسي .. نزلت دموعه على كفوف ايده .. مسح دموعه ورفع راسه يطالع عيال اخته بحزن حس نفسه ولا شي جدامهم .. المفروض يكون معاهم لما توفت اخته .. لان اخته هي اللي مربيته وكان يعتبرها امه وكان قريب منها بس ظروفه منعته .. 
يوسف بتردد: خالي ليش طولت في امريكا 7 سنين ؟
سلمان يتنهد: آآآه يا عيال اختي الغاليه .. في امريكا تبهدلت انذليت تحطمت كرامتي وانكسر كبريائي 
الجوهره باستغراب: ليش شو اللي صار خالي؟
سلمان يتكلم وهو مخنوق: انا سافرت امريكا بعد ماشتغلت بكم سنه .. حمعت لي مبلغ وابوكم الله يرحمه ساعدني و ماقصر وعمري ما راح انسى له هالشي .. يوم سمعت بخبر وفاة الوالد رجعت من امريكا على طول
الجوهره: اذكر وقفتك معانا يا خالي
سلمان يكمل: حلفت علي المرحومه اني اروح اكمل .. رحت وانا مغصوب بس عشان خاطرها مع اني ماكنت ابي اترك المرحومه بروحها تعابلكم .. كنتوا محتاجين حد يوجهكم .. ورجعت امريكا وكنت اتطمن على اخباركم بين فتره وثانيه ومن بعد وصولي هناك بـ4 شهور اعتقلوني بدون سبب انا و2 من ربعي آآه تبهدلنا ماكانوا يخلونا نتصل بحد او حتى نوكل محامي .. ما كنا نعرف وش سبب الاعتقال .. كنا نقوم على ضرب ونرقد على ضرب .. ذقنا المر منهم حسبي الله ونعم الوكيل الله عليهم ... الله يزلزلهم انشالله
هنادي والجوهره صاحوا على خالهم .. وايد حزنوا عليه .. يوسف يسمعه بقهر ويدعي عليهم يكمل سلمان كلامه بحزن: بعدها بـ3 شهور قالوا لنا محكوم عليكم 6 سنين لترويجكم السموم في البلاد استغربنا نحن الثلاثه اي سموم واي بطيخ !! نبي ندافع عن نفسنا وماعطونا فرصه .. وعيونكم ماتشوف الا النور .. 6 سنين ضاعت من عمرنا في الغربه لا نوم ولا اكل والضحكه مانعرف طريقها وين .. بعد سنه في السجن واحد من اللي كانوا معانا توفى من الهم اللي فيه .. مات وهو نايم بس تصدقون اني حسدته ولا ادمعت عيني عليه الا فرحت له من خاطري .. موته كان احسن له .. ارتاح من الدنيا اللي عشناها ارتاح من الهم والعذاب والذل .. من بعد موته انا واللي معاي عشنا جحيم ... بس تعرفنا على بعض المساجين هناك واحد منهم كان اقشر محد يقدر يكلمه والكل يسوي له حساب .. مره انا وعبدالهادي كنا في ساحة السجن نتمرن مر صوبنا واحنا ماعطناه اهتمام كنا نتمرن وقف وكلم عبدالهادي
السجين: هي .. انت تسوي التمرين غلط .. Hey you are doing it working
وقف عبدالهدي: بس المدرب علمني.. كيف غلط؟ The coach taught me, how come it’s wrong?
مسك عبدالهادي وعلمه الطريقه الصحيحه .. انا وعبدالهادي بطلنا عيونا .. شكرناه وراح عنا ..
بعد كم يوم شفناه في ساحة السجن يتأمل السما مرينا من صوبه ولا سلمنا عليه .. وقفنا وقال
السجين: هاي يالربع .. Hi pals...
وقفنا نطالع بعض انا وعبدالهادي 
تقرب منا وعرف بنفسه: انا سميث وانتوا؟ I am smith, how about you?
سلمان: انا سلمان وصديقي عبدالهادي I am Salman and my friend is Abdulhadi
سميث مبتسم: تشرفت بمعرفتكم It's a pleasure to meet you 
سلمان: مشكور .. لازم نروح الحين Thank you, well we better be going now 
عبدالهادي: نشوفك وقت ثاني See you some other times 
سميث: اوكي مع السلامه Ok .. Bye 
هني سكت سلمان وحط راسه على الكرسي وغمض عيونه .. 
يوسف: خالي شفيك تعبان؟ روح ارتاح في غرفتي لين نجهز لك الغرفه الثانيه 
سلمان قام من الكرسي بتثاقل: اوكي ببس لاتعلمون حد اني رجعت .. هنادي يمه تعالي طلعي لي ملابس ابي اخذ شور .. 
هنادي: وراك خالي .. 
راح سلمان غرفة يوسف وجهزت له هنادي الحمام وملابسه وبعدها ارتمى على السرير ونام بعمق



في بيت بوفارس بعد صلاة المغرب الكل متوتر ويحاتي خالد اتصل بوفارس على بيته عشان يطمن قلوبهم عليه 
جاسم: السلام عليكم
بوفارس: فديت صوتك .. عليك السلام شلونكم يبه ؟
جاسم: بخير يبه .. طمنا على خالد
بوفارس: بخير الحمدلله .. من حولك؟
جاسم: مريم
بوفارس: عطها السماعه
جاسم: انشالله مريامي ابوي يبيج
مريم: هلا بابا .. طمنا
بوفارس: لا تنفعلين ولاتقولين شي جدام الجسمي زين
مريم بخوف: انشالله
بوفارس: حالته وايد صعبه .. مايتكلم واحتمال يسفرونه عند مطوع في مكه 
مريم: الحمدلله على كل حال .. متى بترجعون البيت؟
بوفارس: مادري .. انا بعد شوي برجع مع امج واخوانج بيتمون 
مريم سكرت من ابوها ومابينت شي لجاسم .. وراحت غرفتها على طول صاحت على خالد لين غمضت عيونها ونامت
رجع بوفارس وكان مرهق .. قعد على الارض وحط ايده على ويهه وتم يفكر دشت عليه فاطمه وباست راسه وقعدت جنبه 
فاطمه: بابا طمنا على خالد .. 
بوفارس رفع راسه: ما قالت لكم مريم شي
فاطمه: لا .. ماشفتها
قال بوفارس لفاطمه نفس الكلام اللي قاله لمريم انصدمت فاطمه وحزنت على ولد عمها 
في بيت بومحمد الوضع مو احسن من بيت بوفارس .. هم ودموع وحزن
الريم: فاضل تعال معاي ابي اروح عند خالد
فاضل: بس لا تمين تصيحين جدامه سمعتي ... 
الريم: آآآه .. بحاول 
دخلوا غرفة خالد ولقوه قاعد على طرف السرير ومنزل راسه .. 
الريم: خالد شلونك فديتك؟
خالد: بخير .. الريم استانست ان خالد رد عليها 
الريم: تبي اجيب لك العشا .. 
خالد تغير صوته: لالالالالالالالالالالا
الريم خافت وتمت تصيح .. فاضل راح عند خالد وتم يقرى عليه .. قام خالد ومسك الريم من ايدها وارتمى في احضانها وتم يصيح بصوت مسموع .. حضنته الريم وتمت تصيح معاه .. وخالد يقول في خاطره " يا ليت اقدر اقول وش فيني " بعد فتره سكت وغفت عينه في حضن اخته .. دخل عليهم الجد " سلطان " 
سلطان: ها الريم يبه .. شو فيه اخوج 
الريم: مافيه شي بس جى عندي وغطت عينه .. 
سلطان: فاضل قعد اخوك و وده على سريره
فاضل: انشالله يدي ... مسك اخوه من كتوفه و وداه على سريره ولحفه عدل وطلعوا من غرفته 
فاضل: الريم تعالي شوي غرفتي ابغيج
الريم: انشالله .. و راحت ورا فاضل غرفته 
فاضل متوتر: ريامي . .. مممممممممممم والله ماعرف شو اقولج 
الريم: فاضل تكلم .. شو فيك ارجوك لاتزيد همي ..
فاضل: فهد كان عندي امس فالليل .. بعد ما شاف حالة خالد .. تم يصيح وقالي شي عن خالد بس ابيج تساعديني ... 
الريم مو فاهمه شي: خير وش قالك فهد .. وش فيه خالد المسكين هو ناقص
فاضل: خالد علاجه مع القرآن موجود بين ايدينه .. 
الريم: هااا شو تقول؟ شلون ؟ تكفى قولي .. حيرتني فضوووول 
فاضل: لا تحتارين ولا شي .. خالد يموت في .............. بنت عمي محمد ومحد يدري الا فهد لان خالد صارحه لما فهد لاحظ عليه .. 
الريم مبطلعه عيونه وفمها على الآخر: خالد ... والله طلعت مو هين بو وليد .. زين شلون بنقنع بنت العم ويمكن ماتتقبل الفكره من الاساس وما اعتقد انها تكن له اي مشاعر .. 
فاضل: ليش لا حبيبتي .. هي بتلقى احسن من خالد .. كفايه انه ولد عمها ويموت فيها و ......... قلبها كبير بتراعي هالشي ولما تعرف انه يموت فيها بيحن قلبها عليه.. 
الريم: زين كيف افاتحها بالموضوع؟؟
فاضل: كلميها على التلفون او نروح لها البيت 
الريم: اوكي عيل حلو بكلمها بكره احسن عشان اجهز لها مقدمه 
فاضل: بكره .. مستحيل الحين تتصلين فيها .. مابي يسفرون خالد .. انشالله علاجه هني 
الريم: اتصلت الريم بيت عمها محمد وردت عليها فاطمه
الريم: السلام عليكم ... 
فاطمه: عليكم السلام ..
فاضل: بكره .. مستحيل الحين تتصلين فيها .. مابي يسفرون خالد .. انشالله علاجه هني 
الريم: اتصلت الريم بيت عمها محمد وردت عليها فاطمه
الريم: السلام عليكم ... 
فاطمه: عليكم السلام .. هلا الريم شو اخباركم ؟
الريم: الحمدلله .. انتوا شو مسوين ؟
فاطمه: والله قلوبنا عندكم ..
الريم بحزن: انشالله خالد ماعليه شر . ..
فاطمه: الله يشفيه
الريم: فطامي حبيبتي .. وين مرايم ... 
فاطمه: نايمه
الريم منصدمه" هاي وقته ": هااا ... نايمه زين ماتقدرين تقعدينها .. ابيها ضروري 
فاطمه مستغربه: انشالله من عيوني .. باشوفها لج الحين
راحت فاطمه تقعد مريم عشان تكلم الريم .. كان فيها فضول تعرف شو تبي منها الريم .. بس استحت تسأل .. 
فاطمه: مريامي ... قومي الريم بنت عمي حمد تبغيج ضروري على التلفون .. 
مريم قامت من النوم متخرعه: هااا شو صاير .. شو فيهم بيت عمي ؟
فاطمه: مافيهم الا العافيه .. بس الريم متصله تبغيج ضروري ... قومي كلميها
في الوقت اللي كانت فيه الريم نتنظر على الخط .. 
فاضل: ها شو فيج .. ليش سكتي .. 
الريم: اصبر ... اصبر .. راحت فطامي تقعدها من النوم ... 
فاضل: يا حرام كانت نايمه .. 
الريم: هلا مريامي .. شو اخبارج ؟
مريم: الحمدلله .. شو فيج ريموه خوفتيني .. خالد فيه شي ... ؟؟
الريم " يا عيني ما سألتي الا عن خالد ": الحمدلله خالد ما عليه شر انشالله .. بس ابيج تاخذين التلفون بعيد عنهم . .. ابيج في موضوع ضروري ولا ابي حد يسمعج تتكلمين ممكن .. 
مريم استغربت وطالعت فاطمه .. سحبت التلفون وراحت غرفتها وسكرت الباب عليها .. فاطمه تعجبت من مريم !!!
الريم: ها بروحج الحين ؟؟
مريم: اي بروحي .. قولي ريموه .. خوفتيني
الريم ما عرفت شلون تبدى: مرايم ... مممممممم وسكتت وفاضل يطالعها ينتظرها تتكلم 
مريم رفعت ايدها وشافت يدها ترجف: ريووووم ... صادتني رجفه قولي شو عندي .. 
الريم: زين .. زين .. لو قلت لج ابي اخطبج حق خالد اخوي .. شو بيكون ردج ؟؟
مريم باستغراب: هااا .. خالد ... وسكتت 
الريم: اي خالد 
مريم: ريوووم .. شو اللي تبين توصلين له .. لا تلفين وادورين .. هاتي من الاخر 
الريم بتوتر: خالد اخوي يحبج يا مريم .. 
مريم منصدمه وتمت ساكته فتره ......... 
الريم: انا ادري انج منصدمه ومو مصدقه اللي اقوله .. لاني انصدمت قبلج .. 
مريم: خالد يحبني .. انتي شدراج ؟ ؟ 
الريم: فهد قالي .. بس خالد مايدري لان ابيج تتقربين من اخوي يا مرايم .. انتي علاج اخوي .. 
مريم تتكلم وهي تصيح: يعني انا السبب باللي صار لخالد .. وتمت تصيح
الريم بخوف: لالالا حبيبتي .. مريامي حياتي مو هاي قصدي .. ومريم تصيح بصوت مسموع .. 
مريامي ارجوج لاتصيحين انتي فاهمه الموضوع غلط .. خلاص انا جايه بيتكم بس لاتبينين شي لاحد في البيت ارجوج ... سكرت الريم وقالت لفاضل الكلام اللي دار بينها وبين مريم ... وبسرعه طلعوا من البيت طيران على بيت عمهم ... فاطمه استغربت دخولهم البيت .. 
فاطمه: يا حي الله عيال العم ... 
فاضل: هلا فطامي .. واشر بعيونه على الريم تروح عند مريم ويشغل فاطمه عنهم شوي .. 
راحت الريم غرفة مريم ولقتها غرقانه بدموعها .. 
الريم بخوف: مريامي حياتي 
مريم حضنت الريم: لالالا الريم .. انا السبب 
الريم: لا حبيبتي والله مو انتي السبب .. هدي شوي خليني افهمج السالفه 
مريم تمسح دموعها: فهد شو عرفه بالسالفه ؟؟
الريم: اللي صار لخالد اخوي انتي مالج ذنب فيه .. هو كان رايح بروحه البر وصار اللي صار .. فهد كان ملاحظ نظرات خالد لج وفهمها .. وابوي ومحمد اخوي شاكين ان خالد يحب ودوم يلمحون له بس هو يكابر ويتهرب منهم .. حتى انا لاحظت على خلود اخوي انه يسرح لما نتجع بيت يدي .. ولاحظي انه دوم عندكم .. وكل مانسأله وين رايح يقول بيت عمي يتحجج بمشاريعه مع فارس .. وفهد لما شاف حالة خالد اقترح ان تقربكم من بعض مع انه كان واعد خالد انه ما يقول لاحد هالسر بس للضروره احكام .. واعتقد يا مريامي ما بتلقين احسن من خالد اخوي .. صح ولا انا غلطانه .. 
مريم اطالع ريم بصدمه مو مستوعبه اللي سمعته: خالد يحبني.. تدرين عمري ما فكرت في هالشي وصح كلامج ان خالد دوم عندنا بس ولا مره حسسني بنظره او كلمه او انه معجب او يميل لي .. وحتى خالد ما يتكلم معاي كثر فطوم .. ياخذ ويعطي معاها فالسوالف .. خالد ... خالد .. وغطت ويها بيدينها وصاحت شوي وقالت في نفسها " ما راح القى احسن من خالد " ورفعت راسها: بس ريوم ما ينجبر قلب على قلب .. مادري مادري ... آآآآآه 
الريم: انا ماجبرج على اخوي .. بس انتي فكري فيه .. كانت الريم تحنن قلب الريم على اخوها .. صدقيني تناسبون بعض مريم وخالد .. واااو وانتي جميله يا مريم وخالد اخوي سنافي يعني انتاجكم بيكون شي شي شي 
مريم تضحك: هههههههههه ... ريوووم جب مع ويهج ... 
ارتاحت الريم من ضحكة مريم وتموا يسولفون مع بعض لين وقت متأخر .. وفاضل مبتلش تحت مع فاطمه اللي كل شوي تسأله عن سبب الزياره المتأخره وعن خالد وعن احوال البيت ... 
فاطمه: فضووووول 
فاضل بملل: لو سمحت فاضل .. آمريني.. 
فاطمه بغلاسه: فضووول ... فضووول .. ما يامر عليك عدو .. بس قولي شو جايبك هالحزه انت والاخت ريم .. والشيخه ريم شو تسوي مندعسه مع مريم فوق لهم اكثر من ساعه .. 
فاضل: يا بنت عمي .. اسمي فاضل .. فاضل .. وبعدين مادري شو عندهم هالسحر مادري 
فاطمه: اخاف ماتدري بس .. زين بحاول اصدقك 
فاضل ويحذف فاطمه بعلبة الكلينكس: ياللوتيه .. روحي نادي الريم .. تاخر الوقت 
فاطمه تضحك وهي رايحه فوق: فضووووووووووول ههههه من عيوني يا فضووول
راحت فوق وطقت الباب عليهم دشت الغرفه وشافت دموع اختها وخافت
فاطمه: مريوم شو فيج ؟
مريم: تعالي فطامي .. لازم تعرفين اللي يصير ... خافت فاطمه من كلام مريم وتمت اطلعهم بعين حايره ...
الريم قالت السالفه كلها لفاطمه ... 
فاطمه: انا مو منصدمه كنت متوقعه هالشي.. 
مريم والريم يطالعون بعض: هاااااااااااا
فاطمه: انا لاحظت نظرات خالد لمريم اختي .. و لاحظت شلون يرتبك لما تكون مريم موجوده معانا ولو مريم مو موجوده ما يطول عندنا بسرعه يطلع .. والله مو هين ولد العم .. خلود شي شي شي بس لايقين لبعض مريم واااااو 
مريم منحرجه: عااااد وغطت ويها بيدينها .. 
الريم وفاطمه: هههههههههههههههه
فاطمه: زيم مريوم انتي ليش زعلانه .. ما شوف سبب يزعل؟ بس اللي لازم تسوينه انج تفكرين عدل خالد ولد عمج ولا بتلقين احسن منه .. تفائلي خالد ينحب
مريم: هااا شلون يعني .. 
الريم: انتي حبيه وبتعرفين شلون .. 
وقعدوا البنات يسولفون والريم تذكر محاسن خالد وفاطمه تزيدها .. ومريم تفكر في كلامهم بس محتاجه وقت الحب ما جربته من قبل وتخاف تنصدم ... بس من كلام فاطمه والريم تفائلت .. 
نزلوا فاطمه والريم وفاضل كان بيصيح من الملل لانهم طولوا .. 
فاضل: فطيم .. اعتقد اني طلبتج تنادين الريم مو تقعدين معاها .. 
فاطمه: حريم ولازم نسولف ونعطل الريايل خخخخخخخخخ
الريم: خخخخخخخخ حلوووووه 
فاضل: ريموه يلا لا ارتكب جريمه في بيت عمي ... 
فاطمه: ما قعدتوا عيال العم .. بدري
الريم: لا حبيبتي بكره ورانا اشغال .. 
فاطمه: الله يحفظكم ..
فاضل و الريم: مع السلامه
في السياره .. الريم وفاضل يسولفون
فاضل: ها بشري .. 
الريم: والله يالفضلي .. مريم قالت كلمه ترن في اذني وهي صادقه فيها .. 
فاضل: شو هالكلمه ؟؟
الريم: قالت لي خالد ولد عمي بس ما ينجبر قلب على قلب .. 
فاضل: هااا ... 
الريم: بس انا وفاطمه كلمناها وعاد على الله انها تقتنع .. 
فاضل: يعني قصدج مافي امل 
الريم: لا انشالله في امل .. مريم بتميل لخالد باذن الله .. 
فاضل: شو اللي ماخليج متأكده جي .. 
الريم: حبيبي احنا حريم ونفهم بعض .. 
فاضل: بس محد فاهم الريم كثري انا .. 
الريم: ههههه اقولك احنا حريم .. افهم ياخي .. 
فاضل والريم: هههههههههههه

مريم ما نامت ذيك الليله وهي تفكر في الاحداث اللي صارت لها .. كانت تفكر في خالد .. مريم طول عمرها تحلم انها تعيش قصة حب مثل اللي بالقصص وبدت تتخيل نفسها مع خالد .. تتخيله جاي ياخذها وهو راكب الحصان الابيض .. ويركبها معاه ويوديها لكوخهم اللي على النهر وجنبهم مزرعه صغيرونه والعربه الصغيره اللبي تجرها الخيول يتقضون بها .. وتخيلت خالد الفلاح البسيط وهي زوجته تشوفه يقطع الخشب وهي تساعده في جمعه وترتيبه .. وهي تجهز له الغدا وتسنع له البيت وملابسه .. مثل رسوم " فلونه " واااو شي شي شي خخخخخخ نامت مريم ذيك الليله على احلامها مع خالد ..
نواف: الله يسلمك يا بوعبدالله .. حاضرين لك 
بوعبدالله: يعطيك العافيه يا نواف .. عاد هالله هالله بالاخبار السنعه يا ولدي .. 
نواف: انشالله قريب 
بوعبدالله: بخصوص قطع الغيار عادي خذ وقتك لان عبدالله ولدي مسافر عنده دوره وبيرجع بعد 3 شهور
نواف: افا عليك يا عمي .. بس توصل القطع باتصل في الدريول عشان يجيب السياره ونركب القطع والله يوفق عبدالله انشالله
بوعبدالله: احسنت يا ولدي .. طالع على المرحوم 
نواف: الله يرحمه.. من طيب اصلك يا عمي 
سكر نواف من بوعبدالله وطلع من المكتب رايح يقابل صاحبه في الكوفي شوب .. وصل الكوفي شوب وسلم على صاحبه بوفهد 
نواف: السلام عليكم ... كيف الحال ؟
بوفهد: عليكم السلام .. يسرك الحال يالغالي ... انت وش اخبارك؟ واخبار الاهل ؟
نواف: طيب الحمدلله .. الاهل الحمدلله طيبين
بوفهد: الا نواف متى بنفرح فيك ؟
نواف مبتسم: خير انشالله .. 
بوفهد: من عرفتك وانت هاي ردك ماتغير .. يلا عاد غديت ريال وكونت نفسك الحمدلله بس وش تنتظر ؟
نواف: كل شي في وقته حلو .. وابتسم لبوفهد وتموا يسولفون مع بعض ... وبعد لحظات في الكوفي شوب دخلوا 4 اشخاض بنتين وشابين .. وقعدوا على الطاوله اللي بجنب نواف وبوفهد وصادف ان وحده من البنتين كانت مقابله نواف .. رفعت غشوتها وطاحت عينها بعين نواف بعفويه وصدت وتمت تسولف مع اللي معاها ولا انتبهت لنواف اللي من نظرتها سرح بعالم ثاني
...........................




هنادي مبتسمه: خالي .. شو هاي " كوفي لاتيه " اللي طلبته ؟
سلمان: حليب مع نسكافيه عجيب ... طلبيه وبتدمنين عليه 
هنادي متردده: هاا .. لا مابي اجازف
يوسف: خالي هنادي ماتحب تجرب اي شي
سلمان يضحك: هههههههه سمعي كلام خالج فديتج 
هنادي: اوكي اللي تشوفه خالي 
سلمان طلب لها كوفي لاتيه مع فادج كيك .. وكلن طلب له شي .. وهنادي على اعصابها .. وصل الطلب وسلمان يطالع هنادي ومبتسم .. 
هنادي: خالي .. شو هالكيكه السوده بعد ؟؟
الجوهره: هندوووه ... يالوسواسيه اكلي وانتي ساكته
سلمان: هههههه ليكون على بالج مسوي فيج مقلب؟
هنادي منحرجه: لا خالي بس....
سلمان: لا بس ولا غيره .. انتي جربي ومثل ماقلت لج بتدمنين .. 
هنادي بتردد: اوكي .. كلت شوي من الكيكه وذاقت القهوه والكل يطالعها ينتظر النتيجه .. 
الجوهره مبتسمه وتكلم يوسف: خلاص يوسف هانت .. قريب وتتخرج
يوسف مبتسم: اي الحمدلله .. اي والله هانت .. هالدراسه احسها هم على صدري وقريب بينزاح هالهم 
سلمان: الله يوفقك يا يوسف طالع على ابوك .. طموح .. 
يوسف: الحمدلله على كل حال .. هندووه وين وصلتي ؟؟ 
هنادي والابتسامه شاقه فمها: وااااااو .. بصراحه خالي .. ذوقك ولا احلى 
سلمان: بالعافيه حبيبتي .. بس قلت لج جربي وانا خالج 
هنادي: والله ذوقك يا خالي شي شي شي
الكل ضحك على هنادي .. وفي نفس الوقت على الطاوله الثانيه نواف يطالع هنادي ويتفكر فيها .. شافها امووره وبيبي فيس حيويه وتدخل القلب .. طلعوا بوفهد ونواف من الكوفي شوب ونواف من طلعوا ونسى هنادي ولا جات على باله من بعدها .. اما هنادي واهلها تموا في الكوفي شوب سوالف وضحك ورجعوا البيت حزة الغدا .. كانت الجوهره في غرفتها تصلي وتلبس عشان تنزل تتغدى ويرن تلفونها .. 
ابراهيم: هلا والله يالقاطعه 
الجوهره مستحيه: اهلين
ابراهيم: شدعوه يالغلا وينج ؟
الجوهره: تدري مشغولين مع خالي .. امس راجع من السفر .. وريح شوي واليوم طلعنا نتمشى وياه
ابراهيم: عسى استانستوا .. 
الجوهره: اي وايد .. خالي يونس وحليله
ابراهيم: الحمدلله .. وبعد اخبار حياتي ؟
الجوهره مبتسمه: حياتك بخير .. وتسأل عن حياتها 
ابراهيم: انا بخير يا قلبي .. وعندي لج مفاجأه ؟
الجوهره بتحمس: ها وش هي المفاجأه ؟
ابراهيم: باركي لي ... استلمت مفاتيح البيت اليوم .. 
الجوهره: مبروووووك .. جعله بيت عامر يا ابراهيم
ابراهيم: الله يبارك فيج يا قلبي .. بس ناقصه وجودج يا قلبي
الجوهره بصدمه: هااا 
ابراهيم: شوفي يا جوهرتي .. انا وعدتج ببقى لج للابد لين اخر نفس فيني .. ومحد بيدخل هالبيت الا انتي لانج انشالله بتكونين راعيته .. ومحد بيأثث البيت غيرج .. اعتقد مالج عذر الحين خالج ورجع من السفر وبطلبج منه
الجوهره انصدمت من كلام ابراهيم: ابراهيم .. انت وش تخربط ؟
ابراهيم بعصبيه: يا جوهره .. مالج عذر قلت لج مالج عذر .. خلاص كل شي بيتحدد انشالله قريب ابيج بالحلال .. خافي ربج فيني يالجوهره .. يالغاليه انا اسوي هاي كله عشانج انتي وبس والله ماتزوج غيرج انتي الغلا والله انتي وبس
الجوهره سكتت وبينها وبين نفسها قالت " معاك حق يا ابراهيم مالي عذر الحين " 
الجوهره: زين ابراهيم حياتي .. اصبر علي شوي عشان خالي يشوف اموره اوكي
ابراهيم بيطير من الفرحه: قلت لج انتظرج العمر كله .. حاضرين لج يا جوهرتي
الجوهره تدلع عليه: زين يلا بسك سوالف .. باروح اتغدى ..
ابراهيم: فديت اللي يتدلعون .. بالعافيه حياتي ولاتنسين تقعديني للصلاه 
الجوهره: انشالله فديتك .. الله يرعاك
ابراهيم: مع السلامه
سكرت الجوهره من ابراهيم وحضنت مخدتها .. آآه يا خالي سلمان انت مبروك من رجعت وسطنا وامورنا تحسنت ونفسيتنا تغيرت .. الحمدلله الحظ ابتسم لنا الله يطرح فيك البركه ويوفقك يا خالي ونزلت تتغدى معاهم وكعادتها مبتسمه وفرحانه بس هالمره هنادي ويوسف حسوا بفرحة الجوهره غير .. طبعا رجعت خالهم وسطهم فرحتهم كلهم بس الجوهره اللي فرحها الخطوه اللي بيقوم بها ابراهيم و اللي قريب بتحقق كل امالها واحلامها .. 
يوسف: خالي سلمان .. 
سلمان: هلا بوي .. آمرني
يوسف: ما يامر عليك عدو .. ما كملت لنا سالفة سميث
الجوهره: يوسف خل خالي يتغدى 
سلمان: لا عادي .. بكمل السالفه ليش ماكملها 
يوسف: نتغدى وبعد الغدى تكمل لنا السالفه ,, وش قولك؟
سلمان: حلو .. نخلص الغدا ونختم الغدا بحلو من يد هنوووده شو رايكم ؟
الكل: اوكي
وقعد سلمان مع عيال اخته اللي حسوا بالامان من رجعته وسطهم 
سلمان: يا يوسف هاذي سميث غير عنهم .. تمنيته مسلم بس .. الله يهديه انشالله .. هناك فالسجن كان خشن والكل يهابه حتى مدير السجن نفسه كان يخاف منه ويسوي له حساب .. طبعا من بعد ماتعرفنا على بعض اكثر عبدالهادي كان يميل قلبه للدين لانه كان يقارن حياتهم بالدين وايد وحاول يسايسه باسلوب بس انا قلت لعبدالهادي اصبر عليه شوي .. لازم يثق فينا ونضبط امورنا معاه اول 
عبدالهادي: شلون نضبط معاه بعد ... يالفالح ؟؟
سلمان: لازم نعرف نفسيته شلون يتقبل او لأ .. لازم يتأثر فينا دام الريال حبنا .. لازم ندخل له من هالمدخل 
عبدالهادي: والله انك مخ يا سلمان .. مب هين
سلمان: ها شلون عيل .. اعجبك
عبدالهادي: لاتصدق بس
سلمان: هههههههههههه الله يقطع سوالفك
ويكمل سلمان لعيال اخته: سألنا سميث عن سبب دخوله السجن؟ قال انه ذبح ولد احد العصابات اللي كانوا يتعاملون معاهم في تهريب الاسلحه .. وابوه يبي ينتقم مني وما راح يرتاح الا لما يذبحني .. ولو طلعت من السجن بيذيحني .. والا انا اقدر اطلع اليوم قبل بكره .. بس ابوي قالي اقعد هني بالسجن بيحاول يقنعه يتراجع عن فكرته او ينهي حياته هو الثاني .. ترا حياة العصابات في امريكا تفس اللي تشوفونه فالافلام .. لان ماعندهم وازع ديني مثلنا .. الحمدلله على نعمة الاسلام .. تخيلوا ان الذبح عندهم عادي مثل شربة الماي ... 
ويرد علي سميث: يا سلمان انا عشت حياتي في الشوارع .. صج اني املك قصور مو بيوت قصور وسياير ومحلات ولو اشر بيدي على اللي ابيه اخذه بالقوه او بالطيب .. بس تعلمت من حياة الشوارع القتل والعنف وابوي له سوابق قبلي يعني من شابه اباه فما ظلم .. وراثه هههههههه .. 
سلمان: لاحظت ان الكل يهابك هني .. بس من متى انت مسجون ؟
سميث: انا جيت قبلكم بسنه .. يعني الحين لي 7 سنوات
عبدالهادي: بس شلون طول هالفتره وابوك وعصابتك ماقدروا ينفذون اي من الامرين اللي قلت عنهم؟
سميت: كنت متأكد من هالسؤال؟ بس انتوا ما لاحظتوا اني ماكون موجود الا فترة الغدا بس ؟
عبدالهادي + سلمان باستغراب: اي صح .. 
سميث: لاني اطلع بالليل .. 
عبدالهادي: هااا .. شلون .. ومع من .. و وين ؟؟!!!؟
سميث يضحك: هههه شوي شوي ... بقولك 
عبدالهادي: اوكي .. اسمعك
سميث: انا حتى مانام هني .. اروح انام في قصري .. مرتاح في سريري وعايش حياتي .. بس الصبح ارجع واقعد معاكم عشان محد محد يشك فيني من المساجين
سلمان: روووح يا واسطه .. ماقلت لك خل نضبط معاااه 
عبدالهادي: اي والله .. وهني سميث ضاع من بينهم لما تكلموا عربي .. 
يكمل سلمان: وعلمناه عربي .. وعبدالهادي وايد متدين ميل قلبه للدين بالتدريج .. بس احلى شي لما قال لنا ....
سميث: شو رايكم تجون معاي الليله ؟
عبدالهادي + سلمان مبطلين عيونهم: هااااا
سلمان: اكيد تمزح
سميث: لا ما امزح ... تعالوا اليوم بعد الساعه 5 عند البوابه الخلفيه .. انتظركم اوكي
سلمان مو مصدق: اوكي 
كان سميث بيروح عنا بس رجع وسألنا 
سميث: بالمناسبه .. شو سبب سجنكم ؟
سلمان نزل راسه ومارد .. 
عبدالهادي: بدون سبب ..لفقوا لنا تهمة تهريب مخدرات في بلادكم 
سميث: اها ... دونت وووري ... وابتسم وراح عنهم .. 
سلمان: وش قصده بأبتسامته وكلامه ؟؟
عبدالهادي: مادري والله !!!
جات الساعه 5 وانا وعبدالهادي وقفنا ننتظر سميث عند البوابه .. وشفنا الشرطي يمشي صوبنا
الشرطي: تعالوا معاي لو سمحتوا
عبدالهادي: على وين؟
الشرطي: انتوا ضيوف ماستر سميث صح ؟
عبدالهادي: اهااا
سلمان: يس احنا 
الشرطي: تعالوا .. فتح لنا الشرطي الباب وانا وعبدالهادي حسينا بشعور الحريه .. يالله شلون كنت شوي وبصيح .. المهم كانت في سياره سوده كلها مخفي تنتظرنا .. فتح لنا الشرطي الباب وركبنا الفندق او منتجع .. ما كانت سياره ماعرف كيف اوصفها شي عجيب .. 
ركبنا وجانا الشرطي مره ثانيه وجاب لنا كيس فيه ملابس لكل واحد فينا وطلب منا نبدل ملابس السجن ونتركها في السياره .. مشينا درب ماعرفناه اول مره نشوفه .. 30 دقيقه واحنا في السياره بدا علينا التوتر والخوف لما وقفت هالسياره وطلب منا السايق ننزل .. وركبنا سياره ثانيه بس كانت بدون مخفي وشفنا سميث بنتظرنا فيها هني الفرحه ملت قلوبنا وتطمنا .. تمشينا وتعشينا وعشنا حياتنا ذيك الليله .. شفنا قصر من القصور اللي يعيش فيها سميث .. الله واكبر شو بيته تقول عالم مختلف .. مسبح وملاعب تنس ونوافير وحديقه كبيره تقول جنه جنه .. يعني بيت محترم بمعنى الكلمه .. وهاي بس احد قصوره .. المهم في ذيك الليله نمنا في اسره مريحه وتغطينا بالفرو والحرير ونمنا نوم عميق .. طلعت الشمس وقعدنا على الساعه 9 تريقنا وبعدين رجعنا للشقى مره ثانيه ... والليله اللي قبلها كانت مثل الحلم .. وتكررت طلعاتنا مع سميث والحمدلله قدر عبدالهادي يميل قلبه اكثر واكثر للدين عن قبل .. وبدى يفهم عربي ويتكلم معانا بالعربي .. لين ما اتقنها ماشالله عليه .. تمينا على هالحال يمكن سنه كامله .. النفسيه تغيرت والكل لاحظ بعدها قال لنا سميث .. وقطع كلام سلمان الاذان .. سكت سلمان.. ولما خلص الاذان قام ومعاه يوسف للمسيد والبنات راحوا يصلون فوق ... قالهم خالهم المره الجايه بيكمل لهم شو صار .. 
الجوهره اتصلت تقعد ابراهيم لصلاة العصر
الجوهره: صح النوم .. 
ابراهيم: يا حي الله هالصوت 
الجوهره: يلا فديتك .. قوم اذن العصر 
ابراهيم: انشالله . .. لما اطلع من المسيد باتصل فيج 
الجوهره: اوكي .. مع السلامه
ابراهيم: مع السلامه 

" اسكن في عيني وشوف وش كبرها دنياك .. الصمت لك والبوح ولشوفتك اشتاق .. عمري فدى عيونك يا ساحر بلونك .. وياك مهما يصير .. من بين كل الناس .. من بين الناس حبيتك ...... " 

سلطان: عاشوا الشباب ايوه ايوه .. يا سلام يا سلام 
سلطان طالع مع الربع اللي هم جاسم ولد عمه وصديقه احمد رايحين البحر ومرتبشين على الاخر
جاسم: ايوه .. عاشوووو .. وقوم سلطان وعشت سلطان .. اووووب يلا يلا
احمد: صفقه شباب .. وكلهم يصفقون ... وقام سلطان يرقص الدريول 
سطان: عاش دريولنا .. عااااش .. والشباب ضحك عليه .. والكيمره دايره .. الدريول ماخذهم على قد عقولهم ... 
قعدوا الشباب من بعد هالهيصه .. والدريول يفنيلهم .. صب لهم الشاي والقهوه .. والحبايب عايشين الجو .. وبعدين دشوا البحر يسبحون 
سلطان: تحدي يا جماعه ..؟
احمد: سرينا 
جاسم: شالو 
نزلوا هم الثلاثه تحت الماي واول من طلع فيهم سلطان واخرهم جاسم مع انه الاصغر من بينهم
سلطان: ماشالله عليك ولد العم 
جاسم: احم .. احم .. اعجبك 
احمد: ماشالله عليك يا جاسم
جاسم: اقول شباب .. شو رايكم نروح صوب البنات .. نطفرهم خخخخ 
احمد يطالع جاسم بنظره: وراك الجسمي
سلطان: وانا قبلكم .. وسبحوا الشباب لين ما قربوا من البنات .. وتموا يتضحكون ويسون لهم حركات 
مها: شو فيهم هالمهابيل 
سلمى: ما عليج منهم يهال 
سمع سلطان هالكلمه: اقول ياليهال وخروا
جاسم يستعبط: انشالله يالياهل العود خخخخخخخ وضحكوا بصوت عالي
عصبت مها: هي انتوا ياللي ماتستحون
احمد: تسمعون صوت شباب ؟؟ 
جاسم + سلطان: لا ... هههههههههههههههههههههههههههههههههههههههههه
عصبوا الشباب على خبال الشباب وهبالتهم
مها بعصبيه: لو ما رحتوا بنادي لكم الشرطه 
جاسم: يا ماماي .. البوليس لا لا لا .. الا البوليس .. وضحكوا الشباب 
سلطان: الجسمي الله يغربلك .. 
جاسم: تطلع مني ترا 
احمد ويسوي صوت صفارة الشرطه: الحقوا يا جماعه البوليس .. ههههههههههه
وتموا الثلاثه يطفشون البنات لين قريب تغيب الشمس .. طلعوا من البحر و كملوا هيلتهم لين بعد ما غابت الشمس بساعتين .. عبط واغاني واستهبال .. الدريول زهق يبي يروح البيت
الدريول: بابا سلطان
سلطان: شو بابا سلطان .. يالعوي .. قول مستر سلطان .. 
الدريول بملل وخضوع لسلطان: مستر سلطان
سلطان: ايوه جي تمام .. خير شو بغيت ؟
الدريول: مستر سلطان.. تايم .. تايم
سلطان: شو فيه تايم .. بدري الغالي الساعه 8 توه مابدى السهر .. انثبر مكانك 
الدريول وشوي يسطر سلطان: لا بابا .. سوري مستر سلطان .. انا يبي يسوي اكل
سلطان: واحنا ما منعناك .. كل الخير وايد .. عجيب والله 
.........................


الدريول: اففففف .. تنكيو مستر سلطان ... 
تموا الشباب يلعبون ورقه لين تمللوا .. قام جاسم: يالربع زهقت من الورقه شو نسوي؟
احمد: نطفر بدريولكم سلطوووون
سلطان: هات ماعندك الحمدي .. 
احمد: شوف طال عمرك .. عندي صندوق بالشنطه .. نحط فيه فلوس .. ونتمشى بعيد عن الدريول وندفن الصندوق بالفلوس ... وعقب نخلي فانيلة واحد فينا حول الصندوق ونقول للدريول يجيبها .. ولما يوصل لها بيوضح جدامه الصندوق وشي اكيد بيفتحه .. هندي بيفكر انه لقى كنز والجسمي صوره عشان نضحك عليه بعدين .. وش قولكم ؟
جاسم: جاهز طال عمرك 
سلطان: جاهز طال عمرك
احمد: الجسمي جهز الكيمره 
جاسم: جاهزه
احمد: سرينا 
راحوا الشباب ودفنوا الصندوق وخلوا فانيلة سلطان حولها .. رجعوا عند السياره .. سلطان يلا بابو حمل سمان داخل السياره
الدريول بيطير من الوناسه: انشالله 
ركبوا الشباب السياره
سلطان: اوه فانيلتي وين ؟؟
جاسم: دور تحت السيت او في الصندوق ورا .. 
احمد: شوف سلطون فانيلتك ورا عند السيف
سلطان: اوووه صج والله .. بابووو
الدريول: يس مستر سلطان
سلطان: روح جيب فانيلتي مناك 
الدريول يقول في خاطره " والله فاضي .. عيزان يجيبها ": اوكي مستر سلطان
احمد: الجسمي جهز الكام
جاسم: جاهر .. اكشن 
مشى الدريول مسافه .. خذ الفانيله وكان بيمشي صوب السياره بس رجع مره ثانيه يطالع تحت وشاف الصندوق .. قام يتلفت حواليه ويطالع السياره .. والشباب او انهم ما يشوفونه .. وجاسم منخش يصور واحمد وسلطان ميتين من الضحك .. فتح الدريول الصندوق .. شاف الفلوس وطلعت عيونه .. الشباب ماسكين بطونهم من الضحك .. رجع الدريول وابتسامه شاقه حلجه من كبرها وجاسم يصوره ركب السياره ولا تكلم .. وعطى سلطان الفانيله وحركوا .. خذ سلطان الكام من جاسم او انه بيصورهم ومركز على الدريول والشباب ميتين من الضحك .. وصلوا البيت ونزل الدريول وحاط الصندوق في قميصه والقميص منتفخ بشكل يضحك .. 
خذ جاسم الكيمره يكمل تصور لان الحين احلى جزء بيصوره .. العبط بعينه
سلطان: بابوووووووووووووو ... سلطان دوم يمدها خخخخخخخخ
الدريول بارتباك: يس مستر سلطان 
سلطان: شو اللي في قميصك ؟؟
الدريول: مافي شي .. مستر سلطان 
احمد وينط على الدريول: هااا .. شو هالصندوق 
الدريول يدز احمد: الله يجيب حق انا فلوس .. انته شنو يبي ؟؟
طاح احمد على الارض ميت من الضحك: آآآه بطني .. الله يغربلك يا بابو
خاف الدريول على باله احمد تعور: لا بابا احمد .. انا ما يبي فلوس .. بس مافي تكليف بطن مال انته وحذف الصندوق على الارض وتم يعابل احمد .. الجسمي يصور وسلطان ناقع من الضحك 
سلطان: انت شو سويت باحمد ؟؟.. هاي كله عشان فلوس .. حرام عليك 
الدريول شوي وبيصيح: لا بابا احمد .. سوري انا مايبي فلوس
على حشرتهم طلعوا فاضل ومحمد ... 
فاضل: شو فيكم ؟
الدريول بخوف: لا .. انا مايبي فلوس
فاضل: شو السالفه .. ؟ اي فلوس انت بعد ؟
محمد ضحك: سلطون .. شو مسوين بالدريول .. ؟؟
سلطان مو قادر يتكلم من الضحك: بهدلناه .. ههههههههه 
فاضل: الجسمي .. شو تصور ؟
جاسم: عبط اخوك .. بعد شو اصور .. 
فاضل + محمد: هههههههههههههههههههه
فاضل: الله يغربلكم ... احمدوه .. قم من الارض .. قم 
احمد: واااااي .. والله دريولكم عبيط .. ههاااااااي
فاضل: زين بابو روح نزل سمان من سياره 
الدريول: انشالله .. بس بابا احمد مافي تكليف الحين؟
احمد: لا بابو انت وايد زين ... شهم شهم .. فيك عرج عربي ... يبين عليك 
الكل: هههههههههههههههههه
الدريول: مستر سلطان .. انا ما يبي فلوس .. وعطاه الصندوق 
محمد: بعد مستر سلطان .. والله حاله هههههههههه
فجأه عم المكان سكون ... مشى متجه لهم بخطوات ثقيله ويناظرهم .. ابتسم لهم ابتسامه كلها حزن .. حسوا فيها .. 
محمد: هلا خالد .. 
خالد: السلام عليكم ... 
الكل: عليكم السلام
فاضل: شو اخبارك خالد؟
خالد: الحمدلله .. متى السفر ؟
فاضل توتر: انشالله ما ارح تسافر .. 
خالد : ...................
سلطان: خالد تعال نشوف الفلم اللي صورنا الحين .. بتيود بطنك من الضك 
خالد ابتسم لاخوه: اوكي
استأذن احمد وراح بيتهم .. ودخلوا هم داخل عشان يشوفون الفلم ... اما فاضل راح عند الريم
فاضل: اريامي .. كلمي بنات عمي يجونا الحين بسرعه
الريم: ليش؟
فاضل: خالد تحت مع الشباب وكلمنا .. 
الريم متفاجأه: احلف فضوووووول واااو .. الحين اتصل لهم .. الحمدلله يا ربي 
فاضل: بسرعه الله يخليج .. 
الريم: اوكي
اتصلت الريم .. ومريم وفاطمه كانوا في طريقهم لبيت عمهم .. ومريم كانت قلقه ومتوتره لانها اول مره بتكلم خالد بعد ما عرفت مشاعره ناحيتها 
مريم: فطووم .. متوتره .. افففففف
فاطمه: استهدي بالله .. ريلاكس يا حبيبتي هههههههه
مريم: اه منج امنتي بعد .. شو ريلاكس اي ما نحطيتي في مكاني مع هالويه
فاطمه تضحك: ههههههههههههههه
وصلوا بيت عمهم ومريم تحس ان ريولها ثقيله .. ماتقدر تحركها ... دشوا الصاله ونط جاسم على مريم
جاسم: مريامي 
مريم: هلا حبيبي .. فديت طولك 
جاسم: هههههههه عاد مو جدام الشباب 
سلطان: شحالكم بنات عمي .. 
مريم: الحمدلله .. وانت ؟
فاطمه: طيبين الله يسلمك .. وانت ؟
سلطان: الحمدلله .. الله يسلمكم .. فاطمه تستانس على سلطان لما يثقل جدامهم 
الريم: هلا والله تو ما نور البيت .. 
فاطمه: هلا ريومه .. شو اخبارج ؟
الريم: الحمدلله وانتوا شو مسوين .. شو اخبار عمي ومرت عمي ؟؟
فاطمه: تمام التمام ... 
مريم: شخبارج ريموه
الريم: الحمدلله
فاطمه: خالد .. شو اخبارك ؟
خالد مبتسم: الحمدلله .. شحالج مريم ؟
مريم و ويها احمر: الحمدلله .. بخير يا ولد عمي 
خالد: شو اخبار الدراسه ؟
مريم: تمام 
فاطمه: احم احم .. خالد نحن هنا ... ترا بعد انا ادرس 
خالد يضحك بصوت: ههههههه اي انتي عاد ما بسألج عن دراستج .. 
فاطمه: وليش يعني ؟
خالد: لانج تاكلين الكتب ... 
فاطمه بدلع عفوي: لا والله ... اذكر ربك علي .. 
خالد: لا اله الا الله .. انتي اصلا شيختهم .. 
هني مريم حست بالغيره .. نزلت راسها وتمت ساكته .. قام خالد وراح غرفته فاضل راح وراه .. والريم مع محمد والبنات تموا يسولفون وجاسم وسلطان كانوا يجهزون الفلم .. دخلت عليهم ساره زوجة محمد 
ساره: السلام عليكم
الكل: عليكم السلام
ساره وقعدت جنب محمد: شو اخباركم يالحوريات؟
فاطمه: الحمدلله وانتي ؟
ساره: نسأل عنكم فديتكم
مريم: سوير .. شو فيج مصفره .. ؟ تعبانه من شي
ساره: مادري شو فيني هالكم يوم مب صويحيه .. 
محمد: اكيد حامل 
ساره منحرجه: محمد ... لا لا لا 
مريم: ليش لأ؟ عيالج ريايل الحين 
محمد: عاشت بنت عمي .. قولي لها 
ساره: بدري عليهم .. 
فاطمه: تو الناس يا ساره .. لاتسمعين كلامهم 
مريم: لا حبيبتي .. شو تو الناس .. يا ساره انتي بعدج صغيره .. والعمر يركض ولا نحس به .. 
جيبيهم ورا بعض وعقب ارتاحي وتفرغي لفنسج 
ساره: والله تفكيرج سليم يا مريم
خالد: وانا متى بشوف عيالي .. يا مريم 
الكل سكت من الصدمه ... 
مريم بطلت عيونها .. محمد قام من مكانه مستغرب.. فاطمه ومريم والريم تيبسوا مكانهم .. اما سلطان وجاسم اللي كانوا مندمجين مع وايرات الكيمره .. تركوا اللي بيدهم وصدوا صوب خالد 
خالد: شو فيكم .. قلت شي غلط ؟
محمد بعصبيه: خالد .. شو صار لمخك ..
خالد مسك راسه ورمى جسمه على الكرسي بتعب .. وعيونه دمعت .. حس بحرقه في عيونه وحراره في جسمه .. 
قرب محمد من خالد: شو فيك ؟
خالد مسك محمد من كتفه: تعال ابيك ... 
طلعوا خالد ومحمد ... وخالد ترك الكل بحيره من تصرفه ... "ما ينلام الولد" 

ساره بخبث: يلا مريم شدي حيلج .. خالد يحب اليهال .. وهي ما تدري ان الجو متكهرب
الريم تهمس في اذن ساره: سوير مو وقته .. 
ساره: احم .. اسفه 
فاطمه: مريامي .. الجسمي .. يلا بنروح البيت 
ساره: اسفه مريامي
فاطمه بعصبيه: يلا بسرعه .. قامت مريم و وراها الجسمي وراحوا بيتهم .. وهم في السياره ولا حد منهم نطق بكلمه .. 
في نفس الوقت في بيت بومحمد .. 
ساره: الريم .. انا قلت شي غلط .. ليش فاطمه عصبت وطلعت 
الريم: لا لاتشيلين هم .. ما زعلت بس ماحبت اللي صار بوجود جاسم وسلطان
ساره: باتصل استسمح منها 
الريم: سوير لاتكبرين الموضوع .. عادي ما صار شي صدقيني
نرجع لخالد ومحمد اللي راحوا غرفة خالد .. خالد لمح لمحمد انه يبي مريم بنت عمه بس ما اعترف له بحبه لها .. وقاله عن البنت اللي تطلع له .. اللي شافها في البر 
خالد: والله يا محمد حتى وانا اكلمك .. اشوفها في زوايا الغرفه .. بس الحمدلله ايماني بالله قوي .. اول الايام حسيت لساني مربوط .. وماحب اوقف جدام المرايه اخاف من شكلي .. .
محمد: بالعكس اشوف ان جروحك خفت والحمدلله ... بس الخياطه اللي في حاجبك علمت وصار خط فارغ في حاجبك .. بس مغيره بشكلك ياخي .. صاير سكبه ما عليك زود بو وليد .. ههههههههه
خالد مبتسم: الله يقطع سوالف .. يا محمد ههههه
محمد: زين الحين شلون تحس نفسك ؟؟ 
خالد: الحمدلله .. من قرى علي المطوع واحس نفسي احسن .. وقالي لازم اتحصن اول ماقعد من النوم وقبل ما نام .. بس فيني خوف منها .. اخاف اشوفها على غير هيئتها .. واخاف تلازمني طول عمري .. 
محمد: اذكر ربك يا ريال .. تحصن على طول .. ورطب لسانك بذكر الواحد الاحد ... 
خالد: الحمدلله على كل حال.. 
محمد: زين خلود .. حلوه ؟
خالد: هااا ... من ؟
محمد: اللي شفتها .. 
خالد: الله يغربلك حمود .. خل عنك السوالف .. 
محمد: يا ريال
خالد: ما شفت بجمالها .. كامله والكامل الله .. 
محمد بعبط: ما تطلع لي هههههههه 
خالد ويضرب محمد على كتفه: ماتدري عنك سويره .. ام الزين على قولتك 
محمد: هاي ساره محد يسواها .. الله يسخرها لي انشالله 
خالد: الله يتمم على خير ويوفقك ياخوي .. والحين انا ابي اشوف نفسي بعد .. 
محمد: مبروك الغالي .. تستاهل .. الا تعال بقولك شو هالكلام اللي قلته لمريم .. تراك عصبت بي
خالد منحرج: السموحه انك معصب علي .. وادري اني احرجت بنت عمي بس غصبن عني
محمد: شو اللي غصبن عنك يا خالد ؟
خالد: انا ابي اتزوج بنت عمي وهي اشوفها في احلامي .. تقولي باخذ مريم عندي .. بحرق قلبك عليها .. 
محمد: لا حول ولا قوة الا بالله .. كل شي بيد رب العالمين .. انت انسان مؤمن ياخالد .. خل ايمانك بالله اقوى واقوى .. 
خالد: والنعم بالله .. بس يا محمد انا من زمان حاط مريم في بالي واخاف تكون لغيري .. 
محمد: افهم من كلامك انك تحبها ياخالد
قعد خالد على الارض وحضن ريوله لصدره: احبها ... ومريم لي انا .. 
محمد: والله بنت العم ماتنعاف .. والله يكتبكم من نصيب بعض انشالله .. الليله باكلم الوالد .. 
خالد بخوف: لا لا لا لا ارجوك يا محمد .. لالالا
محمد مستغرب: ليش لأ ؟
خالد: مو وقته .. اصبر كل شي بوقته حلو 
محمد: ومخطط بعد .. سلامي عليك يا بو وليد 
خالد اكتفى بابتسامه وقام من الارض وانسدح على السرير .. 
طلع عنه محمد ونزل تحت عند البنات
محمد: وين بنات عمي ؟
ساره: راحوا البيت 
محمد: ليش؟
الريم: قالت فاطمه ان الوقت تأخر .. 
دخل عليهم فاضل: السلام عليكم 
الكل: عليكم السلام
فاضل: وين بنات العم ؟
الريم بحزن: راحوا البيت .. 
فاضل: وخالد ؟
محمد: في غرفته 
فاضل طالع الريم وطلعوا فوق مع بعض .. وتم محمد وزوجته ساره في الصاله 
محمد: سويرتي حبيبتي .. 
ساره: عيون ساره .. هات من الاخر 
محمد متفشل: افاااا ... شلون بعد هات من الاخر ؟؟ 
ساره تضحك: فديت روحك يالغالي .. انت تامر امر 
محمد: ماقدر على الغزل انا 
ساره منحرجه: ........................... 
محمد مسك ايد ساره وباسها .. شو رايج تفكرين .. انا قلت تفكرين .. في اخت او اخو لنايف وناصر؟
ساره: بدري توهم صغار 
محمد: زين انتي ماعندج شي .. وبدل الخدامه بجيب لج عشره .. .
ساره: هي مو مسألة خدم .. انا مو عيزانه عن عيالي .. بس خل يكبرون شوي .. 
محمد متحطم وخاضع لكلام ساره: اللي تشوفينه .. 
ساره بأبتسامه ذبحت محمد: شو رايك نطلع نتمشى شوي ؟
محمد: فالج طيب .. بس وين خاطرج تروحين ؟
ساره: المكان اللي يعجبك .. 
محمد: بخليها مفاجأه و ...... توه بيكمل كلامه ودخل عليهم فهد .. 
محمد: لا حول الله ... محد معقدني في حياتي الا هالفهد .. 
ساره ميته من الضحك: وحليله .. حرام هههههههه 
فهد: خير اخ محمد .. اقدر اخدمك بشي .. ؟
محمد: يالله ... روح غرفتك ارتاح اخ فهد .. باين عليك التعب
فهد: تبي تصرفني ... ههههه ... احلم 
ساره: انا بروح البس .. اوكي 
محمد: تعالي خذيني معاج .. بدل ما جابل ويه الاخ 
فهد: شو فيه ويهي .. احمد ربك انك تشبهني .. والله حاله 
ساره + محمد: هههههههههههه وراحوا عنه .. تم فهد بروحه في الصاله .. يطالع التلفزيون ودخل عليه فاضل
فاضل: هلا فهودي 
فهد: هلا فضولي
فاضل: ما اعبطك
فهد: خخخخخخخخخخخ 
فاضل: ليش مارحت مع سلطون والجسمي اليوم ؟
فهد: رحت مع ابوي بيت رفيجه بوشهاب .. يملل افففففففف
فاضل: هههههههه ... ليش ؟
فهد: يسولف مع ابوي .. وانا ضايع في الطوشه .. اشرت على ابوي كم مره يطالعني ويرد يكمل سوالفه وكل شوي يقول بوشهاب ان عنده ولد قدي اسمه عبدالرحمن قدي ويمدح فيه .. بس ما شفته تقول بيض الصعو مو عبدالرحمن .. 
فاضل: ههههههههههه .. زين ابوي وينه ؟
فهد: نزلني وراح .. عنده مشوار
فاضل: اما اليوم فاتك يالفهدي .. 
فهد بفضول: شو صار؟
قال فاضل لفهد عن اللي صار .. فهد استانس وقال لفاضل 
فهد: عندي احساس ان قريب بنفرح فيهم 
فاضل: الله يسمع منك .. وفي احلى من هالاخبار 
في مجلس بوفارس الشباب قاعدين يسولفون مستانسين ...
احمد: ها فارس .. ما رديت على موضوعي .. 
فارس باحراج: اسمحلي احمد بس انت ادرى بالظروف اللي مرينا فيها .. 
احمد: انا مقدر هالشي .. بس كنت ابغي اقولك .. من فتره شقت وحده جايه بيتكم واظنها مو من اهلكم بس طلبتك تسأل هلك عنها .. ابغي اعرف من بنته.. عشان اسأل عنها 
فارس ارتاح من كلام احمد .. لانه كان خايف انه يقصد وحده من خواته: خلاص صار يا بو راشد
استانس احمد من خاطره .. قال بينه وبين نفسه " اخبرا بكمل نص ديني " الله يوفقني ويعطيني على قد نيتي .. 
دخل عليهم خالد والكل التفت عليه .. وخالد طاحت عينه في عيون احمد بن راشد .. تضايق وكان بيطلع بس كبر عقله ورجع سلم على الشباب .. 
خالد: السلام عليكم 
الكل: عليكم السلام 
قعد خالد جنب فارس: هلا ولد العم ... شحالك ؟
فارس: هلا والله .. طيب الله يسلمك وانت ؟
خالد: الحمدلله 
احمد: خويلد .. حيالله ذا الولد النشمي .. صدق اللي سمعته .. انك مركب مخفي 
خالد ما كان طايق احمد بس غصبن عنه ضحك: هههههههههه اي مركب مخفي 
احمد: وش بلاك تعصر عمرك 
خالد: شو شايفني برتقاله .. اعصر عمري 
احمد قام ويقلد بنات البرتقاله: يالبرتقاله .. عذبتي حاله 
خالد حذف المخده على احمد: اقعد الله يرجك .. 
والشباب ميتين من الضحك 
قعد احمد جنب خالد: الا بنشدك بو وليد .. غديت ريال ونبي نشوف عيالك ؟
خالد: ليش طايح بجبدك .. ولا تصرف علي ؟
احمد: الله يرجك ... اقصد غديت شيبه 
خالد: وليش انت ماتعرس يالياهل ؟
احمد: قريب انشالله لو الله كتب لي بكمل نص ديني .. وهذا هو فارس عندك اسأله 
انصدم خالد: هاا .. فارس .. شو دخل فارس ؟
احمد: ساله وهو يقولك .. ادعي لي عاد .. يلا انا استأذن .. تشااااو
الشباب: الله وياك 
خالد ماقدر يقعد مكانه .. كلام احمد بن راشد يرن في اذنه .. 
خالد: فارس تعال شوي عندي 
راح فارس عند خالد: خير شو فيك مصفر .. 
خالد: شو سالفة الشيخ احمد؟؟ 
فارس مستغرب من اسلوب خالد: اي سالفه .. وليش تتكلم جي ..؟ 
خالد: يقولك يبي يعرس .. وانت متفق معاه على شو ؟؟ 
فارس: زين ليش تصرخ .. شوي شوي بافهمك .. اذكر ربك ياخالد 
خالد تنفس بعمق: اعوذ بالله من الشيطان الرجيم 
فارس: زين اسمع .. احمد بن راشد يبغي يعرس .. ومره شاف وحده من صديقات خواتي عندنا فالبيت .. وطلب مني اسأل خواتي عنها عشان يسأل عنها .. ويكمل نص دينه
خالد تنفس: آآآآه .. اسأل خواتك يا فارس .. 
فارس مستغرب: خالد شو فيك ...؟!!!؟ 
خالد مبتسم: ولاشي .. احمد يستاهل .. اسأل خواتك ولا تطول عليه ..
فارس: انشالله .. احمد يستاهل .. صح صح .. وفارس يقول هالكلام كان متعجب من ولد عمه .. ويقول في خاطره اكيد هاي اللي تطلع له مسويه فيه جي .. بسم الله لا وانا ابيها تطلع لي بعد " يا ويلي " ...

من بين الناس حبيتك .. من بين الناس .. وبكل احساس اغليتك .. حبك جرى بدمي نساني كل همي وخلا حياتي غير .. من بين كل الناس "

طق .. طق .. طق .. 
بوفارس: ادخل .. 
عبدالعزيز: السلام عليكم يبه .. وباسه على راسه 
بوفارس: هلا والله .. اهلين بوليدي .. 
عبدالعزيز متوتر: شحالك الغالي؟ بغيتك بسالفه .. 
بوفارس يعتدل في قعدته: يسرك الحال يبه ... امرني .. 
عبدالعزيزويمسح العرق من جبهته: احم .. يبه .. انا .. ممممممم تشجع وقالها .. ابي اتزوج
بوفارس استغرب: تتزوج ؟؟!؟
عبدالعزيز بخوف: اي يبه .. 
بوفارس: زين .. انت حاط حد في بالك ؟ 
عبدالعزيز: اي يبه .. .
بوفارس بنظره ربشت عبدالعزيز: من طال عمرك ؟
عبدالعزيز: صديقة مريامي اختي .. شفتها كم مره وانا اخذها من الجامعه .. وعجبتني
بوفارس: وحليك يا بوالزوز .. والله كبرت هههههه 
عبدالعزيز ارتاح من ردة فعل ابوه
بوفاس: خلاص يبه .. خل موضوعك علي باكلم امك ونشوف البنت واهلها
عبدالعزيز باس ابوه على راسه من الفرحه: مشكور الغالي .. بس بس لاتعلم حد الحين ارجوك يبه
بوفارس يضحك على عبدالعزيز: ههههههههه انشالله يبه بس فكني من حنتك 
عبدالعزيز طلع من الغرفه مستانس وبوفارس يضحك على خباله ...
بوفارس: والله وكبرت ياعبدالعزيز ... عقبال فارس اللي راسه ناشف .. طلع بوفارس من الغرفه نازل تحت وسمع ايمان تتكلم فالتلفون ... 
ايمان: يه من صجج انتي ... شوفي شو تلبس .. الحمدلله والشكر 
مها: لا تعيبين ايمانوه
ايمان: ما عيب بس ملابسها خرابيط ... يعني شدخل البني في الاصفر .. مووووول مايركب الله يخلي الذوق ياختي
مها: ههههههههههههههه ايمانوه الله يغربلج
ايمان: خخخخخخخخخخخ
مها: لا وشفتي مدرسة العلوم شو لابسه اليوم ... لا يفوتج 
ايمان: لا ما شفتها .. اففف بكره هي علينا الحصه الرابعه
مها: لا عيل فاتتج الكشخه 
ايمان: لاتخافين ما راح تفوتني ... اذا ماتحلل اللبسه وتخلل عليها وووووووووووع
مها: ايمانوه يا ام لسان ... محد يسلم من لسانج انتي 
ايمان: ههههه لا محد 
بوفارس: كح كح 
ايمان: هلا بابا 
بوفارس يطالعها: الحمدلله والشكر .. الله يساعدج يا بنتي
ايمان: هههههههه
مها: شو فيج ؟ على شو تضحكين
ايمان: ابوي .. يتحمد ويتشكر علي .. خخخخ الظاهر سمعني 
مها: على قولة ابوج الحمدلله والشكر 
ايمان: زين يلا بسكر باروح عند ابوي 
مها: اوكي حبيبتي .. نشوفج بكره انشالله
ايمان: باي فديتج
كمل بوفارس دربه تحت ولحقه ايمان
بوفارس: انتي ليش ملسونه ؟
ايمان: مادري بابا .. خلقت ربك 
بوفارس مسكها من رقبتها: يالملسونه 
ايمان + بوفارس: ههههههههههههههههه دخلوا الصاله وشافوا ام فارس قاعده مع فاطمه وجاسم
ايمان + بوفارس: السلام عليكم 
الكل: عليكم السلام .. 
بوفارس: ها الجسمي شو اخبارك فديت طولك ؟
جاسم: الحمدلله ابوي .. 
بوفارس: وانتي فطامي شو اخبارج مع الجامعه ؟
فاطمه بملل: الجامعه يا بوفارس .. ملل ملل ملل 
بوفارس يضحك: ههههههه بل طلعت من قلب 
ام فارس: شدي حيلج .. شو اللي ملل بعد 
فاطمه: ماما انتي تعالي معاي يوم واحد بس .. يتموتين من الملل
بوفارس: زين مايصير انا احضر ؟
ايمان وتغمز لفاطمه: ها فطامي ما يصير ؟
فاطمه بابتسامة خبث: اي اكيد يصير ليش مايصير 
ام فارس اطالع بوفارس بغضب .. 
بوفارس يغايضها: حلو عيل متى اجهز ؟
فاطمه: بكره بابا 
بوفارس: حلو حلو .. ترتيب.. بس الساعه كم اول محاضره .. ابي احضر معاج من اول الصبح احلى
ام فارس: احم احم ... شو الشالفه ؟
بوفارس: انتي الكل بالكل طال عمرج 
ايمان: عاشت امي .. عاشت
فاطمه + الجسمي: ههههههههههههههههه
ايمان: محد قدج يمه .. بعد الكل بالكل يه يه يه 
ام فارس منحرجه: انتي يا ام لسانين سكتي ... وتحذف عليها المخده
ايمان: هههههههه ... ماما ويهج صار طماطه 
فاطمه ماسكه بطنها من الضحك: ههههههه ... ماما عندج اياها نتفيها من الضرب
بوفارس ميت من الضحك: ايمانو صج محد يسلم من لسانج 
في هاللحظه دخلت عليهم مريم: السلام عليكم .. ومحد رد عليها .. كانوا يضحكون
مريم: هيييييييي ... نحن هنا
بوفارس: تعالي مريامي .. تعالي لايفوتج .. ويقول لها السالفه .. مريم كملت عليهم الضحك 
ايمان: شوفوا امي صارت طمامه خخخخخخخخخخخخخخ
وتموا يضحكون ويسولفون لين غروب الشمس .. 
.......................


في هالاثناء كان سلمان و ولد اخته يوسف قاعدين عند عتبة باب الحوش يشربون شاي ويسولفون
سلمان: لازم اروح لاخواني .. وعمامكم هالاسبوع
يوسف بقهر: ليش خالي ؟
سلمان: لازم اسأل عنهم لو ما سالوا عني .. هاي واجب يا يوسف 
يوسف: الله يعينك يا خالي عيل 
سلمان بحده: يوسف ما سمح لك .. ذول اخواني وخوالك في نفس الوقت وعمامك اخوان ابوك بعد .. عيب
يوسف منحرج: اسف خالي .. بس اللي شفته مهنم شال المعزه اللي كانت في قلبي لهم .. 
سلمان بحنان: دوم خل قلبك ابيض .. قابل السيئه بالحسنه 
الجوهره: يوسف .. خالي .. تعالوا داخل الحوش عشان انا وهنادي نحش معاكم ...
يوسف + سلمان: هههههههههههههههههه
سلمان: جاين بس فاتج نص الحش 
الجوهره: لا خالي عيدوا السالفه
يوسف: لا وين نعيد السالفه وايد طويله 
هنادي: عيل خلكم عند الباب .. دامكم ماتبون تعيدون السالفه
يوسف: ههههههههههههه تصدق خالي ... الجوهره تموت فالسوالف .. عكس هنادي 
سلمان: ما راحت بعيد .. 
يوسف: من تقصد ؟
سلمان: انا ... هههههه عاد غرامي السوالف .. ما تطوف علي سالفه 
يوسف: هههههههههههههههههههه وحليلك خالي 
ومشوا عند البنات وهم يضحكون
الجوهره: ليش تضحكون .. فاتني شي ..؟ عيدوا السالفه 
يوسف: يالله على الفضول 
الجوهره: خالي ..شوف يوسف 
سلمان او انه معصب: يوسف ... حدك عن الجوهره عاد
يوسف: لا والله .. اللي يقول انت احسن منها .. الا الفضول ورثته منك 
الكل: ههههههههههه
هنادي: خالي .. كمل لنا سالفة سميث 
سلمان: انشالله من عيوني .. 
سلمان يعتدل في قعدته ويكمل السالفه: بعد سنه في العز والرفاهيه مع سميث .. قرر سميث انه يهربنا من السجن .. وادري انكم مستغربين ليش يهربنا ومايهرب نفسه صح ؟؟ 
يوسف: صح خالي .. غريب هالانسان
سلمان: الحمدلله .. الله سخره لنا .. واحنا ندعي له الله بالهدايه .... 
يكمل سلمان: الله يسلمكم .. يعني عاشرناه تقريبا سنه مثل ما قلت لكم نقعد معاه وعلمناه عربي وغيره من امور الحياة اللي كان هو غافل عنها .. المهم عاد الولد حبنا .. تدرون خالكم ينحب ههههههه
الكل: ههههههههه
سلمان: المهم .. قرر انه يهربنا ويزور لنا جوازات واسامي وهاي كانت الخطه ... 
سميث: اسمعوا .. انا بهربكم من هني لبلادكم سالمين 
سلمان: هاااا .. شلون؟ 
سميث: شوفوا .. انتوا عقوبتكم 8 سنوات وانتوا ضيعتوا من اعماركم 6 سنوات .. اقصد قضيتوا منها 6 سنوات
سلمان + عبدالهادي:ههههههههه ضحكنا عليه انا وعبدالهادي .. ينكت الاخ .. يكمل ..
بسوي لكل واحد فيكم جواز مغربي واسم غير معروف لان جوازاتكم طبعا محجوزه عندهم ... بس ولا يهمكم هاذي سهله .. نرجعها من عندهم وبطرشها لكم على عناوينكم .. في بلادكم وترجعون البلاد بالجوازات والاسامي المغربيه .. على انكم زوار وبعدين تتخلصون من هالجوازات والاصليه بتوصلكم اوكي وبنكون على اتصال عشان اتطمن عليكم .. 
عبدالهادي: انا متخوف يا سميث 
سميث: يا عبدالهادي .. انت علمتني ان اخلي ايماني بالله قوي .. هني عبدالهادي حس الدم وقف في عروقه ودمعت عينه .. 
سلمان: انا موافق .. بس سميث انت ليش تسوي جي لنا ؟
سميث: لاني ماشفت منكم مضره .. لانكم ما صادقتوني عشان فلوسي او نفوذي انتوا نصحتوني وعلمتوني ونورتوا دربي .. فتحتوا عيوني على اشياء انا كنت غافل عنها .. اثبتوا لي كلامكم لما قلتوا لي انكم حبيتوني فالله وصج اثبتوا لي كلامكم .. 
سلمان يكلم عيال اخته: طبعا انا وعبدالهادي تأثرنا بكلامه .. ومن بعدها عبدالهادي كثر له الدعاء في صلاته ان الله يهديه وينور قلبه للايمان .. الخطه مشت حسب ما تخطط لها الجوازات جهزت والاسامي تغيرت بس الله لا يوريكم الصور .. اما جوازاتنا الاصليه تجددت في السفاره وطرشوها بالبريد .. هالكلام كله صار في 6 شهور عشان محد يشك .. في خلال هالفتره تم اعادة فتح الملف واعادة محاكمتنا واللي ضحكني انهم عطونا مؤبد .. هههههههههه انا وعبدالهادي بينا في المحكمه ان احنا حزنانين على الحكم .. بس من داخلنا كنا بنطير من الفرح .. بعد المحاكمه على طول تنفذت المهمه .. سافر عبدالهادي معاي في نفس اليوم بس هو رحلته في وقت وانا في وقت مختلف عنه كان لازم ينزل ترانزيت في احد المطارات عشان نتوهم اما انا فرحلتي كانت مباشره .. امس كلمت عبدالهادي وتطمنت عليه .. وكلمت سميث ويقولي الدنيا مقلوبه عليكم ههههههههههه .. 
تنهد سلمان وقال: الحمدلله على كل حال .. دمعت عيون سلمان ونزل راسه 
هنادي حضنت خالها: خالي الحمدلله على سلامتك ورجعتك بينا 
سلمان يمسح دموعه: هنوده حبيبتي والله .. حنونه مثل المرحومه .. الله يرحمها 
الجوهره وهنادي ويوسف تأثروا وايد بقصة خالهم .. و قطعوا وعد على نفسهم انهم ينسون خالهم اللي عاشه في امريكا .. 
فاطمه: بصراحه حركة خالد مو حلوه كلش .. 
مريم: ...........................
فاطمه: ما اتصلت لج الريم ؟
مريم سرحانه: .....................
فاطمه: هيييي .... اوعي انا اتكلم 
مريم باحراج: شو تقولين؟
فاطمه: من الصبح اتكلم بروحي .. 
مريم: سوري .. عيدي كلامج 
فاطمه طالعه من الغرفه: لا مو عايده كلامي .. عيشي احلامج يالشيخه 
مريم تضايقت من اختها .. وسكتت مانادتها خلتها على راحتها تطلع من الغرفه .. 
مريم تفكر " معقوله بديت احب خالد .. عمري مافكرت فيه بهالطريقه .. يالله .. خالد .. خالد .. وغطت ويها بايدينها وتمت تصيح .. من هم خالد الله دخل حياتها وهم اختها اللي موحاسها بنار اختها 
نزلت فاطمه الصاله وهي معصبه على مريم .. شافت عبدالعزيز
فاطمه: السلام عليكم 
عبدالعزيز: عليكم السلام ... ليش معصبه ؟
فاطمه: منو يقول اني معصبه .. 
عبدالعزيز: فطوم .. مو علي انا هالكلام .. انا وانتي طينه وحده .. قولي لي من عصب بج ؟
فاطمه: اختلفت شوي مع مريوم 
عبدالعزيز ويقلب في قنوات التفزيون: اهااا ... الله يهديكم ... طبعا ما صدقها ..
سكتت فاطمه .. وتمت اطالع التلفزيون مع اخوها بصمت ... فجأه شهقوا هم الاثنين في وقت واحد 
فاطمه حطت ايدها على قلبها .. وعبدالعزيز التفت عليها
عبدالعزيز: بسم الله الرحمن الرحيم .. شو صاير ؟
فاطمه وخانقتها العبره: واااي يا قلبي 
قامت فاطمه من مكانها وادور حولها .. وعيدالعزيز كان ويهه احمر ومعرق ....
في هاي الاثناء كان جاسم وسلطان واحمد صديقهم رايحين محل ادوات بحريه يشترون لهم بدلات غوص وعدة صيد من خيوط وفرود اللي بالرماح وغيره .. 
جاسم ماسك الفرد ويكلم احمد: حمادوه .. شو رايك فيه .. صناعه يابانيه ؟
احمد: لا ياخي يمدحون الصيني .. اجود ويعمر .. مافي احسن منه 
جاسم: تعال ... شوكت 
الهندي يطالعه بغضب: بابا انا مافي نيم شوكت .. انا نيم محي الدين
جاسم: اي بارك الله فيك سمير .. بس تعال .. واحمد ميت من الضحك 
الهندي و موعاجبه: شنو يبي بابا ؟
جاسم: جيب لي صيني 
احمد: بس ما يبي كبير .. جيب صغير 
الهندي: اوكي .. 
سلطان: ها يالربع .. لقيتوا الفرد ؟
احمد: راح يجيب لنا الصيني .. شوف الياباني تعبان 
جاسم ماسك الفرد وملتفت يكلم سلطان الا ضغط على زناد الفرد ودش الرمح في فخذه .. 
جاسم: آآآآآآي ... ريولي سلطان الحق علي آآآآي
سلطان وقف الدم في ويهه من الخوف: جسوم شو فيك ؟
ركض احمد برا المحل .. وقال للدريول يشغل السياره .. شغل الدريول السياره وقدمها عند باب المحل .. وجاسم المسكين غرقان بدمه وهو يصارخ لان الرمح محتشر في ريله .. الدريول نزل من السياره متخرع .. شال جاسم من يد سلطان وقعده في حضن احمد اللي كان قاعد ورا في السياره .. وخذ غترة سلطان وربط فيها ريل جاسم وطاروا فيه على المستشفى .. سلطان واحمد كانوا خايفين على جاسم لانه فقد دم وايد وبدى يفقد وعيه يالتدريج .. والدريول محتشر في الشارع يهرن للسياير عشان يعطونه درب للمستشفى .. 
احمد: جسوم .. خلك معاي .. كلمني .. جسوم فديتك .. جسووووم ويمسح دموعه
جاسم وصوته يتغير: آآآه قولوا لابوي اني احبه .. وقولوا لعميمه هيا ... 
يقاطعه سلطان بعصبيه: لالالالا .. انت اللي بتقول لهم مو احنا .. وكان يصيح .. انت انشالله بتقولهم .. انت .. انت
وصلوا المستشفى والدريول فتح بابا السياره وشل جاسم وركض لباب الطوارئ .. اما سلطان واحمد سبقوه على الاستقبال يبلغون عن جاسم .. 
سلطان: لو سمحت اخووي الحقنا ... اخوي دش الرمح في ريوله وبدى يفقد وعيه .. ارجوك ساعدنا
احمد ويمسح دموعه بيده: ارجووووك .. بسرعه .. ارجوكم 
ركضوا المسعفين بالسرير لين الدريول . وخذوا جاسم من الدريول .. وكان جاسم قد فقد وعيه اول ما وصلوا المستشفى .. دخلوه العمليات وطلبوا من سلطان يتصل بالاهل 
محمد: ابوي انته .. فديت نيوفي 
ساره: محمد .. يا محمد 
محمد: يا عيونه انتي .. 
ساره: شو رايك تعزمني على العشا اليوم 
محمد: مممممممم ... مابغي اردج الغاليه .. بس تخلينها يوم الخميس .. قلبي قابضني مادري ليش؟
ساره: محمد حياتي ... سمالله على قلبك شو مضايقك .. 
محمد: مادري .. من العصروانا احس نفسي متوتر وضايق 
ساره: سمالله عليك .. خير انشالله
يرن تلفون محمد: السلام عليكم 
سلطان منهار: الحقني يا محمد .. جاسم راح .. جاسم .. الحقوا عليه 
محمد وقام من مكانه: هاااا .. شو تقول سلطان .. اهدى الله يرضى عليك .. فهمني شو صاير ؟
سلطان: جاسم .. الحقونا .. ياربي مصيبه ياربي 
احمد كان متماسك اكثر من سلطان خذ السماعه: مرحبا محمد .. انا احمد 
محمد بخوف: هلا احمد .. طمني الله يخليك شو صاير عليكم ؟
احمد: احنا في المستشفى تعالوا بسرعه .. جاسم في الطواري
محمد حس الدنيا دارت فيه: خلاص جايكم .. ساره يبه اتصلي في فاضل خل يبلغ الاهل بسرعه الله يخليج
ساره: انشالله .. وتحمل بنفسك حياتي 
طلع محمد من البيت وماعرف كيف وصل المستشفى .. دخل من الباب وشاف سلطان منهار على الاخر واحمد يهدي سلطان والدريول كان يصيح وقميصه كله دم .. 
محمد: شصاير؟
سلطان وارتمى في احضان اخوه: جاسم يا محمد .. راح
حضنه محمد بحنان: الله يهديك .. كلمني ابي افهم السالفه .. 
احمد راح لمحمد وقاله اللي صار .. وقاله انه فقد الوعي اول ماوصلوا المستشفى 
محمد: وين الدكتور ؟
احمد: مادري صار له الحين يمكن نص ساعه داخل 
الدريول: بابا محمد .. مسكين جاسم في دم وايد يجي برا بعدين هو في سكر عيون ... اكيد عشان دم كولش يجي برا .. وهاذي وايد صغير مسكين
بعد فتره طلع الدكتور مسكه محمد: ها دكتور بشرنا عن ولدنا ؟
الدكتور متضايق: الولد يحتاج نقل دم واحتمال يدخل في غيبوبه لانه صغير.. ولان الرمح قطع شراينه ونزف وايد
وهني وصل فارس ومعاه فاضل .. وقالهم محمد كلام الدكتور 
فارس: لا لا لا لا لا جاسم .. خذوني بداله ارجوكم .. الا جاسم 
الدكتور: ارجوكم تحكموا في مشاعركم .. الولد يحتاج نقل دم بسرعه 
اتصل فاضل في عبدالعزيز من المستشفى ..
عبدالعزيز: فاضل قولي شو صاير ؟
فاضل: تعال المستشفى بسرعه
عبدالعزيز حضن فاطمه بقوه .. وفاطمه ميته من الصياح .. طلع عبدالعزيز من البيت وراحت فاطمه تبلغ امها وخواتها .. 
بوفارس لما سمع الخبر حس الدنيا ادور من حوله
بوفارس: جااااااااااااااااسم .. 
راح المستشفى مع اخوه واول ما وصلوا دخل عليهم مثل المينون يصارخ يبي جاسم .. 
بوفارس: الجسمي ... يبه .. وينك تعال انا ابوك هني ..
مسكه بومحمد: استهدي بالله يا بوفارس .. انشالله ماعليه شر 
بوفارس: ولدي الجسمي .. وينه ابيه طمنوني عليه ارجوكم 
تجمعوا كلهم في غرفة الانتظار وبعد الفحص تبين ان عبدالعزيز وبوفارس اللي يقدرون يتبرعون له لانه محتاج دم 
ام فارس طاحت على الارض تصيح ولدها وتناديه: جاسم .. يا ولدي تعال انا امك هني ماخليك بروحك .. تعالي يا جاسم 
فاطمه وموعها على خدودها: اذكري ربج ماما .. ارجوج
ام فارس: طمنوني على ضناي .. وينه ابي اشوفه 
فاطمه وتحضن امها: انشالله فارس بيمر علينا الحين يودينا له .. اذكري ربج الغاليه 
ايمان قعدت على الارض وحضنت نفسها وتمت تصيح بهدوء ومريم واقفه عند الباب اطالعم ودموعها على خدها ومو مستوعبه اللي يصير لهم .. خالد وبعدين جاسم اخوها .. 
سلطان انهار على الاخر .. وحس بالذنب ومن كثر خوفه على جاسم .. لام نفسه .. وتمنى انه يكون مكان جاسم الحين .. راح عند فارس
سلطان: فارس .. انا السبب .. اخذوني بدل جاسم 
فارس يهدي سلطان: يا سلطان .. اذكر ربك اللي صار قضاء وقدر وحتى لو انت ما كنت معاه .. الله كاتب هالشي يصير لجاسم .. الحمدلله على كل حال .. هاي كتبة ربك 
سلطان وسط دموعه: انا السبب.. انا 
مسكه بومحمد: سلطان يبه .. هاي قضاء وقدر مثل ما قالك فارس .. وجاسم بأذن الله ما عليه شر 
رن تلفون فارس: هلا امي .. 
ام فارس: ولدي يا فارس .. ضناي .. الغالي طمنوني عليه . ...
فارس: استهدي بالله الحين ينقلون له دم ابوي وعبدالعزيز .. وانشالله ماعليه شر 
ام فارس باصرار: ابي اشوفه يا فارس .. تعال خذني 
فارس: زين يا امي بس صبري خل يطلعون ابوي وعبدالعزيز اول 
ام فارس: لا لا الحين يا يبه .. قلبي تعبان ابي اشوف ولدي 
فارس شاف مافي مجال يقنع امه: انشالله بس الحين بتطمن عليه وبامركم .. سكر فارس من امه .. وهو طالع من باب المستشفى شاف خالد ولد حمد في ويهه .. وكان خالد معصب
خالد: السلام عليكم ولد العم 
فارس: هلا خالد .. وعليكم السلام 
خالد بعصبيه: وليش محد خبرني ؟ .. ليش ؟
فارس منحرج: السموحه .. والله ارتبكنا وحالتنا حاله 
خالد بهدوء: زين شو اخباره جاسم .. شو قالوا عنه ؟
فارس: فقد دم واحتمال يدش غيبوبه .. ابوي وعبدالعزيز يتبرعون له 
خالد بحزن: لا حول الله .. وين رايح انت الحين ؟
فارس: بجيب امي من البيت .. تبغي تطمن على جاسم 
خالد: تبغي اوصلك انا ؟
فارس: لا ولد العم ارتاح معاهم ماتقصر الغالي 
خالد: الله يحفظك
فارس: مع السلامه 
مشى خالد في ممرات المستشفى اللي ذكرته بالليله السوده اللي عاشها من شهر تقريبا .. وصل لغرفة الانتظار وشاف كل الاهل متجمعين
خالد: السلام عليكم 
بومحمد: وعليكم السلام .. هلا خالد يبه 
خالد: شحال جاسم يبه ؟
بومحمد: الله يشفيه .. ما بيدنا غير الدعاء .. وعمك داخل يتبرع له 
خالد: الله يشفيه .. زين وين سلطان اخون ؟
بومحمد: راح يغسل ويهه 
خالد: بروح اشوفه 
بومحمد: بارك الله فيك .. وكان مستانس ان خالد تحسنت حالته 
دخل خالد الحمام وشاف سلطان ينشف ويهه 
خالد: سلطان .. اخبارك يبه ؟
سلطان من شاف خالد نسى همه: هلا والله باخوي .. شفت شصار على جاسم .. وخنقته العبره 
خالد: تعال فديتك .. وانشالله جاسم ما عليه شر .. كلهم طمنوني عليه 
سلطان: احتمال يتم في غيبوبه وانا السبب .. يا خالد .. المفروض اني اداريه مو اغفل عنه .. 
خالد: هو مو ياهل يا سلطان .. واللي الله كاتبه بيصير 
سلطان: آآآه بس ياليت هالرمح داش بريولي ولا فيه 
خالد بعفويه: وانت الصاج .. ياليته ذابح اللي في بالي .. اففففف
سلطان يطالع اخوه ببراءه: هاا .. منو خالد ؟ 
خالد انتبه للي قاله: هاا ... لا يا سلطان لا تفاول على نفسك .. سمالله عليك 
طلعوا من الحمام وراحوا غرفتة الانتظار وكان بوفارس توه طالع من غرفة التبرع بالدم .. سلم خالد على عمه وقعد عنده يسأل عن حال جاسم .. بوفارس كان مستانس انه شاف خالد .. واللي ريحه انه بدى يتحسن عن قبل .. في هالاثناء وصل فارس وكانوا معاه امه واخته مريم .. الحظ ابتسم لخالد 
بوفارس قام من مكانه وراح عندها: هلا ام فارس
ام فارس والموع ماليه عيونها: ولدي فديت عمره طمنوني عليه 
بوفارس: استهدي بالله .. انشالله ماعليه شر .. مريامي يمه اخذي امج انتظار النساء الحين بتجيكم مرت عمج .. عفيه يمه 
مريم بصوت واطي: انشالله بابا
خالد من سمع اسم مريم تغير لونه وحسها تغلغل في مسامعه دقات قلبه تسارعت وعيونه صادت زولها من بعيد حس برعشه في جسمه .. ولاحظ عليه فاضل 
ام محمد: عمري يا ام فارس ...
ام فارس: آآه يا ام محمد .. شو هالبلاوي اللي اتحذف علينا من كل صوب .. 
ام محمد: الحمدلله على كل حال .. اذكري ربج الغاليه .. وانشالله ماعليه شر جاسم بيقوم لكم بالسلامه بأذن الله
وتمت ام محمد تواسي ام فارس 
ام محمد: يمه مرايم .. جيبي لامج ماي اسقيها الله يرضى عليج 
مريم: انشالله مرت عمي 
راحت مريم تجيب الماي .. ومرت على استراحة الرجال .. شافها فاضل واستغل الفرصه 
فاضل بصوت مسموع: هاي كأنها مرايم بنت عمي .. بروح اشوفها وين بتروح ؟
خالد: من تكلم انت ؟
فاضل او انه بيقوم من مكانه: بروح اشوف بنت العم وين رايحه
خالد وقف قبله: انا بروح اشوفها وين رايحه 
فاضل ابتسم بخبث: انت ارتاح .. خالد تعال .. وخالد راح ورا مريم من غير ما يسمع فاضل 
خالد: مريم .. مريم 
مريم وقلبها يدق بقوه: نعم .. 
خالد: شو اخبارج بنت عمي ؟
مريم منحرجه: الحمدلله بخير .. وانت شو اخبارك؟
خالد سرح بعيون مريم من تحت الغشوه: .............................
مريم ارتبكت ونزلت راسها: .................
خالد انتبه لنفسه: هااا .. شو تقولين .؟
مريم: وين الماي .. ابي اودي لامي الماي .. 
خالد" ليتني الماي ": تعالي معاي .. مشت وراه و وصلوا عند الماي .. صب لها الماي وعطاها الكوب مدت ايدها وتلامست اطرافهم ببعض .. من ربكة مريم و وناسة خالد طاح الكوب على الارض .. وانحرجت مريم من اللي صار .. 
خالد: خليه عنج .. رفع الكوب من الارض وصب لها في كوب جديد .. بس حط الكوب على ثلاجة الماي عشان ما يحرج مريم 
مريم استانست من حركة خالد وكبر في عينها: مشكور ولد عمي 
خالد: حاضرين وقال الغاليه بس بصوت واطي .. حتى مريم حاولت تعرف شو قال بس ما سمعته 
مشوا جنب بعض وكان خالد طاير من الفرحه .. لان شكله هو ومريم ثنائي روووعه .. فجأه وقف خالد مكانه .. شاااااااافها 
مريم باستغراب: خالد شو فيك ؟ ليش وقفت ؟
خالد تعوذ من الشيطان .. وتشجع ومشى من غير مايرد على مريم .. وابتسم لانه حس انه اول مره يتغلب على خوفه .. مريم كانت مستغربه حركة خالد .. بس ماحطت في بالها 
خالد وهو يمشي قرب من مريم: مرايم .. دخلي الممر اللي على يمينج 
مريم باستغراب: ليش ؟
خالد: ابي اقولج شي ضروري .. 
مريم: وليش ماتقوله في الممر هني؟
خالد: سمعي الكلام .. قلت لج موضوع .. 
مريم بخوف: انشالله .. وراحت الممر و وقفت وخالد مقابلها 
خالد: لا تخافين ما راح اكلج .. 
مريم منحرجه: ............................
خالد: مرايم مو عارف من وين ابدي .. 
مريم: خالد .. شو فيك .. ؟ تعبان شي يعورك ؟
خالد: والله يا بنت عمي .. تعبان تعبان .. قالها وغمض عيونه ونزل راسه .. مريم خافت عليه
مريم: خالد سمالله عليك .. 
خالد: حسي فيني يا بنت عمي .. انا احــــ ..... سكت وما كمل 
مريم: خالد فهمني .. شو اللي تبي تقول ؟ 
خالد: قعدي عشان نتكلم على راحتنا 
مريم جسمها يرتعش وخالد حاس برعشتها: انشالله .. 
قرب خالد من مريم: انا هالايام مو صاحي .. ومن فتره شفت اللي ما يخطر على بال احد ... وقالها خالد اللي صار له فالبر .. وقالها عن يدهم سلطان لانه سمعهم وهم يتكلمون في غرفته .. 
مريم انصدمت وحست بخوف: خالد .. هاي كله صار لك .. شلون تحملت ؟
خالد: يعني هي كانت تسعى ليدي سلطان .. وانتي تشوفين الشبه اللي بيني وبينه صح
مريم: صح 
خالد: يا مرايم اشوفها كل يوم في المنام .. صرت اخاف اطلع من البيت معيشتني رعب .. ماقدر اشوف نفسي في المرايه .. عيوني تخوف .. وانا جاي هني منزل راسي مابي حد يسألني عن عيوني 
مريم: بس عيونك تحسنت عن قبل يا خالد .. الحمدلله 
خالد: فديت عيوني اللي اطالعني يا مرايم 
مريم نزلت راسها من الاحراج: خالد .. لازم اودي الماي لامي .. امك موصيتني 
خالد ابتسم: انشالله .. يلا قومي اوصلج عندهم 
مريم ذبحتها ابتسامة خالد: يلا انا وراك 
وصلوا عند استراحة الحريم وقبل ماتدخل مريم
خالد: مرايم
مريم: هلا .. 
خالد: الكلام اللي دار بينا يتم بينا .. ولا مخلوق يدري عنه 
مريم بحنان: انشالله ولد عمي .. 
خالد" اموت فالنعومه ": لو بغيتي شي ناديني .. 
مريم: ولا يهمك .. 
مشى الدكتور متوجهه لغرفة الانتظار بخطوات صغيره وبطيئه .. وقلبه معوره على المريض .. والخبر اللي بيوصله لاهله .. والمريض كان جاسم .. قام بوفارس ومشى بسرعه عند الدكتور 



بوفارس: ها دكتور شو اخبار ولدي ؟
بومحمد: بشرنا يا دكتور عن ولدنا .. 
فارس: يا جماعه اهدوا خل نفهم من الدكتور 
الدكتور ومنزل راسه: استهدوا بالله يا جماعه .. انتوا ناس مؤمنين .. الولد بعد ما فقد كميه كبيره من الدم ويقاطعه بوفارس ... 
بوفارس: يعني ولدي رااااااااااااااح 
الدكتور: لا يا بوفارس .. اذكر ربك .. الولد دخل في غيبوبه .. 
الكل انصدم من الخبر .. محد مصدق الدكتور 
بوفارس: هااا .. غيبوبه شو تقول يادكتور .. 
الدكتور: اذكر ربك .. الحين الولد يحتاج دعائكم له .. احنا نقلنا له الدم وبيتحسن جرحه .. بس الغيبوبه بيد رب العالمين 
بومحمد: لا حول ولا قوة الا بالله العلي العظيم .. زين يادكتور مايصير نوديه برا .. 
الدكتور: نفس العلاج اللي بياخذه برا احنا وفرناه له هني .. احنا خيطنا الجرح ونقلنا له الدم .. والحمدلله ان الرمح بس اخترق الشراين وبس ولا لو وصل للعظم كانت المصيبه بتكبر .. بس الحمدلله قدرنا نسوي اللي علينا . وانتوا عليكم بالصبر والدعاء له 
بومحمد: وليش دخل الولد في غيبوبه؟ 
الدكتور: لسببين .. الاول انه فقد دم وايد .. والثاني انه طفل جسمه ما يتحمل .. 
هالخبر مثل الرعد لي ضرب بالارض وشقها نصيين .. سلطان اغمي عليه ونقلوه غرفه يرتاح فيها احمد من الصدمه ما نطق بكلمه .. فارس حظن عبدالعزيز .. خالد وفاضل مو مصدقين اللي سمعوه بومحمد كان مع بوفارس .. يواسيه ويصبره .. اما محمد كان اكثر واحد متماسك من بينهم .. مسح بوفارس دموعه وراح عند ام فارس وحضنها هي وبنته مريم وتموا يصيحون على جاسم .. طلع بوفارس وطلب من فارس يرجع امه واخته البيت .. 
بوفارس: فارس يبه .. قوم وصل امك واختك ومرت عمك البيت .. الله يرضى عليك
فارس بحزن: انشالله الغالي .. 
مشى عبدالعزيز بخطوات تايهه في ممرات المستشفى .. يسأل عن اخوه 
عبدالعزيز: السلام عليكم اختي
الممرضه: عليكم السلام .. شلون اقدر اساعدك ؟
عبدالعزيز: ابغي اشوف جاسم محمد
الممرضه وادور في سجلاتها: جاسم محمد .. عمره 8 سنوات
عبدالعزيز: اي .. هاي اخوي 
الممرضه: بس اسمحلي اخوي هالمريض الدكتور مانع عنه الزيارات 24 ساعه .. بكره المغرب تقدر تشوفه .. 
عبدالعزيز بتوسل وعيون حزينه: تكفين خليني اشوف اخوي .. بدخل بروحي محد معاي .. 
الممرضه: اسفه اخوي .. هاي اوامر الدكتور .. بس اللي اقدر اسويه اني بفتح لك ستارة الغرفه وشوفه من الجامه .. هاي اللي اقدر اسويه لك .. 
عبدالعزيز استسلم: امري لله .. جزاج الله خير .. بس اكحل عيوني بشوفة اخوي .. مشى ورا الممرضه لين الغرفه وشاف اخوه بس حس المسافه اللي بينهم بعيده بالرغم من انها قريبه ما تتعدى المترين .. بس حالة جاسم ماتسر دمعت عيون عبدالعزيز وهو يتأمل جاسم المرح اللي مسوي لهم جو بالبيت .. 
عبدالعزيز وحاط ايده على زجاج الجامه: جسوووم ... الجسمي قولي من بيقعدني للصلاة كل يوم .. من بيقعدني للدوام ,, منو اللي بنقوله فديت طولك .. جسوم الغالي احس الكون كله كبير عليك .. فديت قلبك يا جاسم الله يقومك لنا بالسلامه .. يالله السرير كبير ولا هو صغيرون .. الله يعين امي وخواتي .. شلون برجع البيت من دونك .. سكت وتم يتأمل جسم اخوه الممد على السرير والوايرات في جسمه الصغير .. طالع ريوله المغطيه باللحاف .. وايده الصغيره اللي بوفارس دوم يبوسها .. يا قلبك يا يبه .. جاسم هو المفضل عندك .. يا رب تكتب لاخوي جاسم عمر ثاني .. يا رب العالمين امين .. مسح دموعه ورجع ادراجه لغرفة الانتظار وقف عند الباب يناظرهم .. راح عند ابوه بدون ما يحس بنفسه وهو يصيح مثل الطفل وتم في حضن ابوه .. وبوفارس حضنه وتم يصيح معاه 
وصل فارس البيت ونزل امه واخته ونزل معاهم عشان ياخذ له شور سريع ويرجع المستشفى .. وكان في استقبالهم ايمان وفاطمه بدموعهم .. ارتمت ايمان في احضان امها واختها مريم وتموا يصيحون .. دخلوا داخل وفاطمه كانت واقفه عند باب الصاله تنتظر فارس يقولها عكس الكلام اللي سمعته .. شافها فارس وحضنها لصدره بقوه .. 
فاطمه: فارس قولي جاسم يبجي مع ابوي وعبدالعزيز .. قولي 
فارس: اذكري ربج يا فاطمه .. 
فاطمه بصراخ: لالالالالا .. اخوي راح .. جاسم راح .. شمعة البيت انطفت .. 
فارس: فطومه حبيبتي .. ادعي له الله يشفيه ... انتي اقوى من هالدموع .. فطوم حبيبتي انت اقوى ..
قامت فاطمه ادز فارس وتضربه لا شعوريا: اكرهك .. اكرهك .. ليش تقول جي عن اخوي .. ابي اخوي .. ابي جاااااااااااااااسم .. لا لا لا لا
فارس مسكها من كتوفها بقوه: حياتي انتي فطوم .. ارجوج اهدي .. انتي الكبيره لازم تكونين اقوى وحده بين خواتج .. قعد على الارض واخته في حضنه حضنها وتم يمسح دموعها ويمسح على شعرها ويهديها .. غمضت عيونها وهي ماسكه اخوها بكل قوتها .. لما هدت فاطمه شلها فارس وخذها لغرفتها .. حطها على السرير ولحفها وتطمن عليها وطلع من الغرفه .. راح يتطمن على باقي خواته وامه .. وشاف ان مريم متماسكه اكثر من فاطمه كانت قاعده مع امها تواسيها وتصبرها .. اما ايمان وايد تأثرت بس ماتبين مشاعرها للغير كانت وايد هاديه .. وصاحت في غرفتها عشان محد يشوف دموعها .. تذكرت انها كانت دوم تهاوش جاسم وهو يموت فيها ويسامحها وكان يدور رضاها ويدافع عنها لو كانت بعد غلطانه .. تمنت لو الزمن يرجع ورا وتغير اللي صار .. تمنت لو ماكانت تهاوشه تمنت لو ما شافت دموعه لما تهاوشه .. 
ايمان: ليتني ما هاوشتك يا جسووم .. انت اكبر قلبي فالبيت .. ياليت الزمن يرجع ورا بس عشان اصحح غلطاتي .. فديت قلبك يا جاسم .. وقامت تصلي ركعتين وتدعي لاخوها ... و وعدت نفسها انها ما نزعل جاسم ولا تخلي اي حد يزعله .. فتح فارس باب غرفتها وشافها رافعه ايدينا للسما وتدعي .. سكر الباب بهدوء وراح خذ له شور سريع وطلع الصاله وشاف ايمان قاعده 
ايمان: هلا فارس
فارس: اهلين .. زين حبيبتي ما وصيج على فطوم لانها منهاره .. ديري بالج عليها 
ايمان: انشالله .. وارجوك فارس طمنا اول ماتوصل
فارس قام ومسح على راح اخته: انشالله حبيبتي 
وصل المستشفى ولقى الكل على نفس الحال .. مثل ما تركهم لقاهم .. سلطان دخلوه غرفه عشان يرتاح عطوه مهدء وخالد قاعد عنده .. فاضل مغطي ويهه بيدينه ... وعبدالعزيز في حضن ابوه .. 
محمد يمشي في غرفة الانتظار مو قادر يقعد من التفكير .. وبومحمد كان يصلي .. 
......................



كان يركض بحريه في جنه خضراء والنهر يجري من حوله .. والاشجار المثمره والخير والجو الحلو .. قعد على العشب الاخضر يتأمل الطبيعه ويتفكر في هالجمال الرباني .. استلقى على الارض وحط ايدينه ورا راسه يطالع السماء الزرقاء والغيوم البيضه .. وفجأه شاف واحد واقف على راسه يطالعه ويبتسم .. اعتدل في قعدته وقعد الشخص جنبه .. 
جاسم: انت مين؟
الشخص: شو رايك بالجنه ؟
جاسم: ما احلاها .. روعه
الشخص: شفت هالمراعي والجبال والانهار والجو الحلو .. 
جاسم: اي ماشالله ... شي ماعرف كيف اوصفه
الشخص: شو اسمك؟
جاسم: اسمي جاسم .. وانت ؟
الشخص: والنعم يا جاسم .. وانا اسمي عبدالرحمن
جاسم: والنعم .. 
عبدالرحمن: جاسم .. تدري انا من متى هني ؟
جاسم: من متى ؟
عبدالرحمن: من 9 سنين ..
جاسم: زين و اهلك وين؟
عبدالرحمن: هلي هناك .. واشر له بعيد في الافق .. بس جاسم مافهم قصده 
جاسم: زين ليش ما تروح لهم ..؟
عبدالرحمن: هني مرتاح 
جاسم: ما تشتاق لهم .. وتم يفكر شوي وبعدين رد عليه .. انا اذا ما شوف هلي وخصوصا ابوي ازعل واتضايق .. شلون عيل انت من 9 سنين ما شفتهم ؟
عبدالرحمن اكتفى بابتسامه .. وجاسم احتار من كلامه .. بعد فترة صمت 
عبدالرحمن: جاسم شو فيها ريولك ؟
جاسم: بالغلط دش فيها الرمح 
عبدالرحمن: سلامات .. الحين تعورك .. 
جاسم: الحين ماحس بألم .. ماتشوفني امشي عادي .. بس اول مادش الرمح تعورت ونزل مني دم وايد .. 
عبدالرحمن ميبتسم: ما تشوف شر يا جاسم .. زين الحين انت روح عند هلك وانا بروح في دربي 
جاسم: انشالله .. بس انت طيب يا عبدالرحمن .. ليش ماتجي معاي اهلي وايد طيبين .. 
عبدالرحمن حط يده على كتف جاسم وابتسم: انت اللي طيب يا جاسم .. واعرف ان اهلك طيبين مثلك بس لازم تروح عند اهلك انت .. الله يحفظك 
جاسم: مع السلامه .. 

فتح عيونه بتثاقل .. حس ببروده في جسمه .. وكان يشوف ضباب قدام عيونه .. ما قدر يميز الاشكال شاف ضلال وحاول يركز عليه .. بس ماقدر يميزه .. فجأه حس بقطرات دافيه على خدوده .. سمع شخص يهمس قريب من اذنه .. فديت عيونك اللي فتحتها .. الحمدلله رب العالمين .. يا نظر عيني يا بعد كلي فديتك يا جاسم .. جاسم من سمع حس ابوه ابتسم له و وضحت الرؤيا جدامه وكحل عينه بشوفة ابوه .. اللي يحبه واللي دموعه دفت خدوده .. 
جاسم بتعب: ابوي .. حبيبي يا ابوي .. 
بهدوء حط بوفارس صبعه على فم جاسم عشان ما يتكلم .. وباسه على جبهته .. 
بوفارس: يا عيون وحياة ابوك انت .. لا تقول شي ارتاح يبه .. دخل عليه فارس وماصدق اللي يشوفه .. قرب من السرير ومسح على راس اخوه بعدين سجد وتم يصيح ويحمد ربه على سلامة اخوه 
فارس وهو ساجد ويصيح: الحمدلله رب العالمين .. احمدك واشكرك يا رب على سلامة اخوي جاسم .. ورفع راسه وتم يصيح من الفرحه 
اتصل بوفارس البيت: السلام عليكم 
ايمان: هلا بابا
بوفارس: حياة بابا انتي .. يلا تعالوا المستشفى .. اخوج قعد بلغي امج والباقي .. وتم يصيح 
ايمان تصيح: وااااو بابا جاسم قعد فديته .. الحين بطير فوق .. وسكرت من ابوها اللي معور قلبها لان لها 5 ايام ما شافته دومه مع جاسم بالمستشفى .. 
ايمان: هييييييييييييي ... ماما .. فطوم ... عزوز .. مريامي ... الحقوا 
عبدالعزيز طلع من الغرفه متخرع: هاا شو صاير ؟ ومسك ايمان وهي تركض صوب غرفة امها .. تعالي شو صاير ؟؟ 
ايمان: الجسمي وتاخذ نفس .. قام الجسمي قااااام .. بابا توه متصلي يقول تعالوا .. وركض عبدالعزيز قبلها لغرفة امه يبشرها ويطمن قلبها ... كانت ام فارس قاعده تقرى قرآن
عبدالعزيز: امي .. الغاليه حطي عباتج على راسج .. تعالي اوديج تكحلين عيونج بشوفة جاسم الغالي وارتمى في احضانها يصيح من الفرحه .. 
اما فاطمه ومريم وايمان انضموا لعبدالعزيز في حضن امهم .. وام فارس تصيح معاهم من الفرحه .. راحوا المستشفى وام فارس بخطوات سريعه تمشي تبي توصل بسرعه.. 
عبدالعزيز: الغاليه شوي شوي لاطيرين ...
فاطمه تضحك: عزوز .. اسكت عن امي ... 
مريم: واااي فديته جسوم .. الحمدلله على سلامته 
ايمان وتمسح دموعها: اي والله الحمدلله على سلامته .. ماما انا لو منج اركض مو امشي بسرعه بس
ضحكت عبدالعزيز: ايمانو لسانج يبيله قص
ام فارس تضحك: الله يقطع سوالفج يا ايمان
وصلوا الغرفه .. وام فارس ترددت فالبدايه انها ادش .. بس عبدالعزيز فتح لها الباب ولما دشت شافت جاسم في حضن ابوه والدكتور يفحصه ويسولف معاه .. تلاقت عيونها بعيون جاسم وغصبن عنها نزلت دموعها .. 
ام فارس: السلام عليكم 
بوفارس+ الدكتور+ فارس: عليكم السلام .. وقام باس امه على راسها 
فارس: تستاهلين سلامة الغالي .. 
ام فارس تحضن ولدها: الله يسلمك .. كلكم غالين عندي .. فديتكم الله لايحرمني منكم .. مشت عند السرير وشافت الجسمي يطالعها ومبتسم .. وعلى طول فتح ذراعينه لها .. قربت منه وحضنته بدفى وحنان وتمت تبوس جاسم وتقرى عليه .. 
ام فارس: مو مصدقه عيوني .. فديتك يا جاسم الحمدلله على سلامتك .. يا عمري والله .. وتمت تصيح وحاضنته
ام فارس: ها يبه شو يعورك ؟ اشوه ريولك .. ما تتألم منها ؟
جاسم وخانقته العبره: امي ... سكت وحضنها .. وهمس في اذنها .. وحشتيني يمه لا تخليني .. ابيج ابيكم كلكم .. والله احبكم وماستغنى عنكم 
ام فارس: عيون يمه انت .. انا هني ماخليك بروحك .. ابوك وخوانك وخواتك هني مانخليك يبه .. وكانت ام فارس مستغربه من كلامه ..!!
فاطمه حضنت جاسم: حبيبي جسوم ... الحمدلله على السلامه .. 
جاسم مبتسم وحاضنها: الله يسلمج فطومه وحشتوني .. آآآآه 
مريم: فطوم بسج ابي ابوس اخوي .. 

بوفارس يضحك: ههههههه وحليلكم يا بناتي .. وكان مستانس على لمة عياله وسلامة جاسم 
مريم: جسوم .. فديتك يالنتفه .. الحمدلله على سلامتك 
جاسم: الله يسلمج مريامي .. والله احبكم اموت فيكم .. وام فارس متعجبه من كلام ولدها .. 
اما ايمان اللي كانت متوتره: جاسم .. وتمسح دموعها .. فديتك
جاسم يصيح: ايماني .. حبيبتي .. وحضنها وتموا يصيحون ... فارس ماتوقع حب جاسم لايمان مع انها دوم تهاوشه .. 
ايمان: سامحني يا جاسم والله ما رفع صوتي عليك .. سامحني ياخوي .. الكل استغرب من كلام ايمان 
جاسم يصيح: والله مازعل منج .. وبهمس يكمل .. انتي اكثر وحده احبها .. 
ايمان: فديت اخوي والله .. وانا اموت فيك يا جسوم 
مسحوا دموعهم وجى دور عبدالعزيز: الحمدلله على السلامه بوالشباب .. 
جاسم: الله يسلمك عبدالعزيز .. 
عبدالعزيز: طالع لي فيها مأدب .. او انك 
جاسم: فديتني انا الادب كله ... وانتوا وارثين هالادب عني .. 
عبدالعزيز والكل: هههههههههههههههههه 
دخل الدكتور وطلب يشوف بوفارس برا الغرفه .. 
في هالاثناء .. فاطمه التفت لفارس وتلاقت عيونهم .. وعلى طول نزلت عيونها ... فارس استغرب من اخته .. 
فارس: فطامي .. شو فيج ؟ 
فاطمه ومنزله راسها: تعال فارس ابيك برا شوي ...
ايمان بغلاسه: اوه فارس او مره بتعرف شي احنا منعرفه هههههه
الكل: ههههههههههههههه
فارس: صج والله ... تستخفين دمج يعني ..
ايمان: روح فطامي تنتظرك عند الباب .. ولاتفوتك السالفه 
فارس ويدز راسها: حسابج معاي بعدين 
ايمان: ههههههههههههه
برا الغرفة فاطمه تنتظر فارس ... 
فارس: هلا فطامي .. شو فيج ؟
فاطمه منزله راسها: فارس .. انا ... وسكتت ..
فارس: فطوم .. شو فيج ؟
فاطمه وتمسح دموعها: فارس انا اسفه .. 
فارس مستغرب: اسفه .. على شو تتأسفين ؟
فاطمه: لاني قلت اكرهك .. وهاوشتك .. وعصبت عليك بشي مالك ذنب فيه .. 
فارس ويطالع اخته بحنان: فطوم انتي تدرين شكثر انا اموت فيكم .. يعني مستحيل ازعل منج .. وكنتي في حالة غضب وانا مقدر هالشي .. فديتج مازعل يا اختي .. مسحي هالدموع .. تراها غاليه
فاطمه مبتسمه: فديتك يا فارس .. والله كنت وايد متضايقه من نفسي .. شلون سمحت لنفسي اني امد ايدي عليك .. واصرخ ... آآه يا فارس 
فارس: عيون فارس .. ولا يهمج .. بس بسألج فطوم ..
فاطمه: هلا .. 
فارس: انتي تشيلين حديد ؟
فاطمه باستغراب: ها ؟ ليش ؟
فارس بعبط: كسرتي ضلوعي وانتي تضربيني ههههههههههه
فاطمه بدلع: فاررررس ... 
فارس: فديت الدلع انا .. 
فاطمه منحرجه: ما اتدلع انا ..
فارس: اللي بياخذج بيموت على دلعج فطوم
فاطمه بتموت من الحيا: ........................
فارس: فديت اللي يستحون .. يلا نروح داخل لا تنبط اذن اختي وهي تتسمع عند الباب 
فاطمه: من؟
فارس: ايمانو تتصوخ الكلام .. وتعيب علي تقولي اموت لو ماعرفت السوالف ..
وكانت ايمان وافقه وحاطه اذنها عند الباب .. واول ماحست انهم بيدخلون ... ركضت عند امها او انه السالفه مو لها كلش 
فارس: شو لقطتي من السالفه ايمانو
الكل: ههههههههههههههههههههههههههههههههههه
نرجع لبوفارس مع الدكتور .. 
الدكتور: الحمدلله على سلامة غاليك يا بوفارس
بوفارس: الله يسلمك الفضل يرجع لرب العالمين ولكم يادكتور .. 
الدكتور: والنعم بالله .. 
بوفارس: متى بترخصون الولد ؟
الدكتور: بنخلي جاسم عندنا كم يوم يرتاح .. ونكمل له نقل الدم .. 
بوفارس: انشالله .. احسنت يادكتور .. وجزاك الله خير 
الدكتور: الله يسلمك .. 
بوفارس: من رخصتك .. 
الدكتور: مع السلامه 
رجع بوفارس غرفة الجسمي .. ولقى الكل تجمع عنده .. اخوانه وعيال عمه .. استانس بوفارس على لمتهم .. وحمد ربه على سلامة الجسمي .. راح يصلي ركعتين شكر لربه على سلامة ولد .. وهو طالع من المصلى .. شاف امه وابوه واخته هيا
بوفارس: هلا والله بالغالين
الجد سلطان: هلا والله بوفارس .. تستاهل سلامة الصغير
بوفارس ويحب ابوه على راسه: الله يسلمك .. الفضل لرب العالمين .. وباس امه على راسها ويده ..
الغاليه ليش متعبه عمرج .. الله يهديج 
الجده: لا تعب ولا غيره ... هاذي الغالي ولد الغالي ..
بوفارس: لا هنتي .. الغاليه على راسي والله 
هيا وتسلم على بوفارس: الحمدلله على سلامة الغالي يا خوي .. 
بوفارس: الله يسلمج 
دخلوا بوفارس وامه واخته وابوه الغرفه .. وشافوا الحشره اللي فيها ..
الجد: حيالله ذا الولد النشمي .. القرموش .. وباس جاسم على جبهته .. وسلمت عليه جدته .. 
اما هيا استقبلته بدموعها .. لان جاسم المفضل عندها .. وتموت فيه 
هيا: واي فديت هالشوف .. وفديت هالعيون .. الجسمي ويهك منور يا فديت ويهك ...
جاسم بفرح: عميمه حبيبتي .. وحضنها وتم في حضنها مو راضي يبتعد عنها .. ومغمض عيونه جاه احساس غريب ... تذكر عبدالرحمن اللي شافه في منامه وقعد معاه .. بس مو عرف ليش عميمه هيا ذكرته فيه .. ؟
هيا: حيببي .. اخبار ريولك تعورك ؟
جاسم: اي شوي ... بس الحمدلله
هيا وتبوس ريوله اللي تعوره: مووح .. سمالله عليك 
جاسم: الحين ماتعورني ...
فارس: جسوووم لوتي بعد
الكل: هههههههههههههههههههههه
هيا: فديته خلوه .. 
جاسم يتدلع: عميمه .. هاوشي فارس 
فارس: يالله عليك .. دلوع 
هيا: فارس .. تعال اهاوشك .. لاتقول عنه دلوع .. وبعدين وش لك فيه .. خله يدلع .. 
فارس: ياختي عليك الجسمي ... دلوع انته .. 
هيا وتضرب فارس على كتفه: لا تعيب على ولدي فديته ..
فارس: اي عميمه .. هاي كله عشان هالنتفه .. 
جاسم وبابتسامة نصر: هههههههههه عميمه ضربتك .. تستاهل 
وهني نقزت ايمان: اوعى يا فارس .. لا تهاوش الجسمي وتغربله .. ترا تعرفني .. 
الكل: ههههههههههههههههههههه
فارس او انه زعلان: محد يدافع عني .. شعليك الجسمي .. الحريم كلهم صوبك .. 
فاطمه: عاد كل شي ولا فارس .. ترا ماعرفتوني .. 
مريم: اي الا فارس عاد ...
ايمان: خفوا علينا عاد .. 
بوفارس مسك ايمان من رقبتها: ملسونه ... 
جاسم: لا ابوي لاتعورها عاد .. 
ام فارس: فديت اللي قلبه على اخته 
وتموا يسولفون ويضحكون .. والتفت فارس على اخته فاطمه وطاحت عينه على الريم بنت عمه .. لقاها سرحانه فيه .. استغرب وصد عنها .. وهي حست ان فارس انتبه لها .. وانحرجت .. هي ماعرفت ليش سرحت فيه .. ودخل عليهم سلطان 
سلطان: الريم .. بنات عمي .. مرت عمي .. ايديده .. لو سمحتوا روحوا استراخة الحريم .. احمد بيدش يسلم على جاسم .. 
فاطمه والبنات ضحكوا عليه: انشالله .. وفاطمه تموت على سلطان لما يسوي جي 
.....................



دخل احمد .. وسلم على جاسم وقعد مع الشباب .. وفارس يطالع احمد بفخر .. ماشالله عليه .. راعي واجب .. الله يكمله بعقله انشالله ..
قعد جاسم في هالغرفه يومين وبعدين انقلوه في غرفه مع واحد ثاني بينهم ستاره .. وهالغرفه المشتركه يسمونها غرفة النقاهه والعلاج .. يرتاح فيها المريض لمده معينه ولازم يكون معاه مريض ثاني عشان نفسية المريضين ترتاح .. 
بوفارس: ها يبه مرتاح هني ؟
جاسم: اي ابوي .. الحمدلله 
بوفارس: تبي اكلم الدكتور يوديك غرفه بروحك .. 
جاسم: لا ابوي الغرفه هني زينه .. الدكتور قالي لازم يكون معاك مريض ثاني عشان نفسيتك ترتاح 
بوفارس: اللي تشوفه يبه .. 
الشخص اللي كان مع جاسم بالغرفه اسمه تركي عمره 25 سنه .. مسوي حادث وانكسرت ريله .. وبقى له كم يوم ويطلع .. تعرف على جاسم واهله .. 
تركي يفتح الستاره: السلام عليكم 
برفارس قام من مكانه يفتح الستاره كامله: هلا يبه .. وعليكم السلام 
جاسم: عليكم السلام .. 
تركي: شخباركم .. انا تركي .. 
بوفارس: والنعم يا تركي .. انا محمد بوفارس .. وهذا جاسم اصغر عيالي 
تركي: تشرفنا الغالي .. شحالك جاسم ؟
جاسم منحرج: الحمدلله طيب .. وانت علومك 
تركي: يسرك الحال .. عسى ماشر يبه .. وش جابك المستشفى .. وبوفارس كان مستانس ان جاسم يتكلم مع تركي بحريه .. بالرغم انه باين عليه انه مستحي .. 
جاسم: كنت اشيك على فرد الصيد .. وبالغلط دش الرمح في فخذي 
تركي: لا حول الله .. ماتشوف شر عساك اشوه الحين ..؟
جاسم: اي الحمدلله .. جاسم كان يبي يسأل تركي عن سبب دخوله المستشفى بس كان مستحي 
بوفارس شاف جاسم وضحك: وانت يا تركي يبه .. شو جابك ؟
تركي: مسوي حادث وانكسرت ريلي 
بوفارس: الله هديكم يالشباب 
تركي منحرج من بوفارس: قضاء وقدر ياعمي 
جاسم: شلون سويت الحادث ؟
تركي: كنت دايس وطلعت سياره في ويهي .. ولفيت بدون ما سوي بريك وقلبت بس الحمدلله جات في ريلي .. 
جاسم: شو كان شعورك وانت تنقلب ؟ شو اللي حسيت فيه ؟
تركي: حسيت ظهري في بطني .. وخشمي في رقبتي .. حالتي حاله .. حسيت جسمي تلخبط على بعضه .. كرهت نفسي .. الحمدلله على كل حال .. بس تعلمت الدرس .. في هالاثناء دخل عليهم يوسف صديق تركي .. 
يوسف: السلام عليكم 
الكل: عليكم السلام 
تركي: هلا يوسف .. ما بغيت توصل .. تاخرت وايد 
يوسف: اسمح لي زحمه برا .. مادري شصاير ؟
تركي: بعد شصاير .. دروا انك جاي لي قالوا نسوي له درب
الكل: هههههههههههه
تركي: يوسف اعرفك بجاسم وبوفارس
يوسف ومد ايده سلم عليهم: هلا بوفارس شحالك ؟ وسلم على جاسم .. مرحبا جاسم .. عسى ماشر
بوفارس: مرحبا يبه .. 
جاسم: دش الرمح في فخذي .. وقاله اللي صار 
يوسف بحنان ومسح على راس جاسم بحنان: ما تشوف شر يبه .. انت صغيرون وش لك بهالعباله ؟
جاسم: كنا بنروح نصيد 
يوسف: ولا يهمك .. تطلع من المستشفى وانا اعلمك الصيد على اصوله .. 
جاسم بفرح: والله .. ابوي شو رايك؟
بوفارس: فالك طيب .. بس تاخذ سلطان واحمد معاك 
جاسم بصوت واطي: فشله .. اخاف الريال ما يرضى
يوسف او انه ما سمع جاسم: جاسم شاور ابوك ورد علي وانا مستعد اوديك اي وقت 
بوفارس: ولا يهمك .. انت باين عليك ولد ناس عرفوا يربون .. 
يوسف مبتسم: من طيب اصلك يا عمي .. جاسم بناخذ سلطان واحمد معانا 
جاسم وحد ايده على فمه: ووووي سمعني .. فشله
الكل: ههههههههههههههه
تم بوفارس يسولف مع تركي ويوسف واستانس على يوسف وايد ..
بوفارس" هاليوسف يدخل القلب .. ويهه منور .. ماشالله عليه ذرب ومحترم .. " في هالاثناء دخل عليهم عبدالعزيز وشاف اليلسه شي .. 
عبدالعزيز: السلام عليكم .. 
الكل: وعليكم السلام
باس ابوه واخوه .. وسلم على تركي ويوسف وبوفارس عرفهم على بعض
عبدالعزيز: مرحبا تركي .. سلامات عسى ماشر؟
بوفارس: طيش شباب .. هو انكسرت ريله يا عبدالعزيز 
عبدالعزيز: قضاء وقدر يا بوفارس .. 
تركي: هههههه ايوه قضاء وقدر ..
يوسف كان يطالع عبدالعزيز وقلبه يدق بسرعه .. يالله شو هالعيون .. اليد .. الحركات .. يالله
قطع عليه تفكيره عبدالعزيز: شحالك يوسف؟
يوسف مرتبك: اهلين يسرك الحال .. وانت اخبارك؟
عبدالعزيز يطالع عيون يوسف: طيب الله يسلمك
تموا عبدالعزيز ويوسف يناظرون بعض فتره .. والباقي مو منتبهين لهم 
" يا ترى شو سر هالنظرات .. و شو قصد يوسف لما تفكر في ملامح عبدالعزيز؟ "




في بيت بوفارس .. فارس نازل من فوق ينادي امه وخواته ..
فارس: امي .. امي .. امي .. يلا تاخرنا .. 
ام فارس في المطبخ تجهز لجاسم الكيكه اللي يحبها: ها يمه .. اصبر شو وراك ؟ اصبر الله يرضى عليك
فارس: اوهووو ... للحين ما جهزتي .. يلا تاخرنا
ايمان: شو فيك ياخي .. خل ماما على راحتها
فارس: امرنا لله .. بننتظر شو رانا غيركم .. 
ايمان قعدت جنب فارس: فارس توديني المجمع فالليل .. لازم امر اخذ عبايتي .. لانها جاهزه في المحل ..
فارس: شو فيها عبايتج .. زينه
ايمان: اي هاي زينه بس ...
فارس: درينا .. هاي لزوم الكشخه 
ايمان: ههههه ماشالله عليك تفهمها وهي طايره ..
فارس: اي اكيد افهمها لكن لي بغيت اعرف السوالف ما فهمها صح ..
ايمان تضحك: ههههههههههه اما في هاذي صج ماتفهمها ..
ودخلت مريم: صح كلام ايمان ههههههههههه
فارس: ايوه تجمعوا علي البنات حق التقطع .. وينك ياعزوز تنقذني انت وخلود وحمد .. وينكم ؟
مريم تغير لونها من نطق فارس اسم خالد .. سرحت ..
ايمان: مريامي .. هالو 
فارس يسحب شعرها ..
مريم: آآآي شو فيكم ؟
ايمان + فارس: ههههههههههههه
فارس: خربنا الكشه ..
مريم: اففف منكم .. وتمت تحذف عليهم المخدات .. وتموا الحبايب يلعبون ويضحكون لين قطع عليهم جوال فارس الوناسه
فارس: صبروا شوي ... مرحبا
......... : مرحبتين
فارس: من معاي ؟
........ : انت فارس ؟
فارس طالع خواته وقام عنهم يتكلم في الحوش
مريم وايمان طالعوا بعض ...
ايمان: منو يكلم ؟
مريم: تحسين تغير ويهه ؟
ايمان: اي صح 
مريم: ليكون اخوي يحب ؟
ايمان: لا مستحيل .. لو يحب كان شفتيه هيمان مثل خالد ولد عمي .. كله يفكر وفي عالم ثاني 
مريم انصدمت من كلام ايمان ... خافت انها تعرف شي
مريم بخوف وربكه: شو فيه خالد ؟
ايمان: مريوم شوفيه كله مسبه وسرحان .. يقعد معانا بس عقله بمكان ثاني .. باين عليه الحب .. يا ويل حالي على ولد العم
مريم " يعني انا الغبيه من بينهم .. كلهم ملاحظين هالشي الا انا .. شو انا ماعندي احساس" .. افففف تضايقت مريم من نفسها وفضلت السكوت ..
ايمان: مرايم .. فكرج فارس من يكلم ؟
مريم مغمضه عيونها: ..............................
ايمان: مريوم خلج معاي 
مريم على نفس الحال: ايمانو سكتي عني ..
ايمان: شو فيكم اليوم .. شكلكم كلكم تحبون فهالبيت .. وقامت من مكانها ..
مريم فتحت عيونها .. وتمت اطالع اختها لين اختفت في نهاية الممر .. استغربت وشكت في نفسها
دخل عليها فارس و ويهه متغير .. حست فيه مريم 
مريم: فارس شو فيك ؟
فارس ويتنفس بصعوبه: ولا شي .. بس قومي اعتدلي في قعدتج 
مريم: شوفيها قعدتي زين ؟ .. وكانت شبه منسدحه 
فارس: يا بنت قومي .. سمعي الكلام 
اعتدلت في قعدتها وهي مستغربه من اخوها
مريم: فارس شو مضايقك ؟
فارس بهدوء: اسف مريم .. بس هالمكالمه اللي جاتني قلبت كياني ..
مريم: عسى ما شر فارس ؟
فارس: مابي اضايقج فديتج .. لا تهتمين .. قولي لي وينها ام كشه ؟
مريم: راحت فوق
فارس: زين شوفي امي .. يلا وايد تاخرنا
مريم: انشالله
" يا ترى شو سر هالمكالمه اللي قلبت كيان فارس ؟ ومن المتصل؟ "

" راجع بشوقي ولهفتي من غربتي .. راجع لربعي وديرتي ومحبوبتي .. " 

رجع علي من السفر فرحان .. بس انصدم باللي صار .. 
على: محمد شلون انا اخر من يعلم ؟
محمد: امي حلفت علي ما وصل لك ولا خبر ..
علي: ليش ؟؟ وانا مو واحد منكم وفيكم .. ولا شو انا منسي .. ما عاد لي وجود بينكم 
محمد: على اذكر ربك .. وحاول تفهم .. امي ما حبت تشغل بالك معانا .. عشان تركز في دراستك ولان هاذي اخر سنه لك .. افهم ياخي 
علي: على العموم لما اوصل البيت لي كلام ثاني معاكم ..
محمد ما عجبه كلام علي بس سكت عنه: على خير .. انا الحين قريب من المطار .. 
علي بدون نفس: مع السلامه .. وسكر من غير ما ينتظر رد اخوه
محمد: هاي شو فيه ؟؟ ما حشمني .. !! معليه معذور 
وصل محمد المطار وقد نسى الحوار اللي دار بينه وبين اخوه
محمد فاتح ذراعه عشان يحضن اخوه: هلا والله بو حسن .. الحمدلله على السلامه
على مد يده و رد من غير نفس: الله يسلمك .. وين السياره عشان يودون الاغراض
محمد سلم على اخوه وهو مصدوم من الحركه: حياك السياره هناك .. مشوا هم الاثنين لين السياره بدون ما يتكلمون .. محمد انجرح من اخوه بس حط له عذر .. انه راجع من السفر ومتضايق من اللي صار .. لخوه خالد و ولد عمه جاسم ومحد بلغه .. بس محمد قال " انا الكبير ولازم اسامح " ركبوا السياره ومحمد حاول يلطف الجو المشحون
محمد: علوه .. شو اخبار مصر ؟
علي: .....................
محمد: علوه .. هي نحن هنا
علي او انه كان سرحان: ها .. شو تقول ما سمعتك 
محمد عداها له: اقولك شو اخبار مصر 
علي: الحمدلله بخير ..
محمد: متى بتطلع النتايج ؟
علي: اففففففف
محمد رفع حاجب: وليش افففففف؟
علي: يا خي ما تحس اني زهقان .. اكرمنا بسكوتك ..
محمد استغرب من علي: زين ليش تتكلم بهالطريقه ؟ 
علي: محمد ارجوك مافيني اعور راسي 
محمد فضل انه يسكت لانه لو شد مع اخوه عادي عنده يوقف نص الشارع ويشوته برا السياره .. بس كبر عقله وحط لخوه اعذار مو عذر .. تموا ساكتين لين وصلوا البيت وكان في استقبالهم ام محمد
ام محمد: يا هلا .. الحمدلله على سلامتك يبه .. تعال اشم ريحتك
علي وانفجر في ويه امه: الحين خالد يصير له اللي صار ومحد يعطيني خبر .. وجاسم ولد عمي كان بيموت ومحد قالي .. خلاص سافرت عنكم تغربت تخشون علي ... سويتوني غريب بينكم .. 
ام محمد انقلب ويهها: يت يبه انا موصيتهم ما يقولون لك ابيك تهتـــ ..... قطع كلامها وهو يصارخ عليها ..
علي: لا والله .. شو يهمكم بدراستي .. انا باخذ الشهاده مو انتوا 
دخل محمد الحوش وكان ينزل الشنط من السياره وسمع الصراخ 
محمد: شو فيكم ؟
ام محمد وخانقتها العبره: ولا شي .. خذ شناط اخوك ودهم داخل يبه
علي: لا خليه يسمع .. ليش ولا شي .. تتكلمين بلساني وانا موجود
محمد سكت علي بصرخه هزت البيت: خلاص .. انت شو فاكر نفسك .. ما حشمتني وعذرتك .. لكن امي المتلهفه عليك جي تستقبلها .. الله يلعن هالغربه اللي غيرتك .. مابي اسمعك تعاتب حد ولو عندك مخ بتفهم ليش بتفهم ليش ما حبينا نضيق عليك في غربتك .. 
علي ومنزل راسه: انا رايح غرفتي 
ام محمد ارتمت في احضان ولدها .. آآآه يا علي .. شو اللي غيرك ؟ ليش جي وانا امك .. ليش ؟
محمد وزعلان على دموع امه: اعذريه الغاليه .. حتى انا في السياره كان معصب علي .. عاد تعرفين علوه لي عصب .. بس قلبه كبير
ام محمد وتمسح دموعها: الله يهديه .. فديت عمرك يا محمد .. مافي مثلك .. قلبك علينا
محمد: الغاليه .. انتوا مني وفيني .. وعمر الظفر ما يطلع من اللحم .. 
ام محمد: تعال يبه نروح داخل .. عشان اجهز الغدا لخوك
راح علي غرفته يرتاح .. لقاها مثل ما هي .. ماتغير فيها شي .. حذف نفسه على السرير وتم يفكر في الاحداث اللي صارت له .. كيف انه رد على امه واخوه بالطريقه الوقحه .. دخلت عليه اسماء اخته .. 
اسماء: علوه .. رجعت 
علي: اهلا اسامي .. شو اخبارج ؟
اسماء: طيبه .. وين كنت ؟
علي: كنت مسافر والحين رجعت خلاص ما سافر بعد
اسماء: امي كل يوم تصيح .. وتقول فديت علي ولدي .. 
علي ابتسم لها: وحليلج اسومه .. زين يلا خليني اروح اتسبح وارتاح
اسماء: لا بقعد عندك .. 
علي: لا .. روحي عند امي .. يلا
اسماء: عاد علوه .. خلني اقعد
علي عصب: قلت طلعي برا .. ماتفهمين 
اسماء خافت منه وتمت تصيح: هئ هئ هئ هئ .. يمه .. هئ هئ .. سحبها من ايدها وطلعها من الغرفه وسكر الباب ..
علي: اففففففف .. ناقص ازعاج انا 
طلع خالد من غرفته على صياح اسماء
خالد: افااا .. اسامي ليش هالدموع ؟
اسماء: علوه .. هاوشني هئ هئ هئ .. وكانت تمسح دموعها 
خالد عوره قلبه عليها: فديت دموعج انا .. الحين بنروح انا وانتي نضربه .. 
اسماء: مابي اروح غرفته .. حتى ما حبه 
خالد استغرب من ردة فعل اسماء وحركة علي .. راح غرفة علي بس ما لقاه لانه كان ياخذ شور 
خذ اسماء ونزل معاها تحت لقى امه ومحمد 
خالد: مرحبا .. ونزل اسماء اللي راحت تركض عند امها وصاحت زياده 
ام محمد: ويه ويه .. فديت هالدموع .. ليش ماما تصيحين ؟
اسماء مو قادره تتكلم من الصياح: علـ .. علـ .. علوه .. هئ هئ هئ 
خالد: تقول علي مهاوشها .. 
ام محمد ما ستغربت: الله يهديه .. 
خالد مستغرب: شو السالفه ؟؟ 
محمد: من رجع وهو معصب على الكل .. عشان محد قاله عنك ولا عن جاسم .. امي وصتنا ما نقوله .. خافت انه يهمل دراسته ويحاتي .. لكن اخوك مو كفو حشيمه
خالد: بل .. ليش عاد ؟ شوي شوي عليه
خالد: بل .. ليش عاد ؟ شوي شوي عليه
محمد: انا هد فيني وبلعناها .. اول ما صلنا البيت امي تكلمه وفش خلقه فيها .. ورقع صوته عليها مادرى عنه بو محمد والا قبضه الباب .. 
ام محمد بخوف: وغلاتي عندك ما تقول لابوك شي 
محمد: وليش ما قوله ؟
خالد: احسن عشان يتأدب .. ما هقيت علي جي .. صج لي عصب ما يفتكر في حد .. بس ما يرفع صوته عليج .. وضرب ايده على الارض من القهر .. 
ام محمد بتوسل: فديت قلبك يا محمد وانت يا خالد .. لا يطلع هالكلام لابوكم .. 
محمد + خالد: انشالله
خالد: بس عشان خاطرج بنعديها له .. والا كنت انا اللي بقبضه الباب .. لا يتمادى زياده عن اللزوم كلنا نعصب وتمر علينا ايام ما لنا خاطر حتى نكلم حد .. بس نراعي غيرنا .. وهالعلوه انا بسنعه 
محمد: عندك اياه .. 
خالد: صدمتني يا محمد بعلوه .. 
محمد: اقولك انقطع ويهي في السياره اكلمه ولا يرد علي .. عذرته وقلت راجع من غربه والمفروض انه يعرف بمشاكل البيت .. بس هو ما قدر خوفنا عليه
خالد: ولا يهمك يا بو نايف .. امسحها فيني .. بعد الغدا بشوف شو سالفته 

" حزين على حالي .. يا حالي انا .. مشتني هالدنيا .. فدروب العنا "
يوسف: خالي متأكد من اللي تسويه ؟
سلمان: يوسف .. كم مره .. ويقاطعه يوسف
يوسف: خالي .. مابيك تنجرح 
سلمان بعفويه: ما عاد للجرح مكان
يوسف بحزن: الله يعينك .. على العموم انا هني انتظرك 
سلمان: مو نازل معاي؟
يوسف: حلفت برحمة ابوي مادش هالبيت
سلمان بتوتر: الله يهديك يا يوسف .. قلبت كياني ..
يوسف: انت قدها .. بس لو تتراجع عن قرارك 
سلمان: يوسف .. خلاص انا نازل
يوسف: الله وياك 
نزل سلمان و وقف يتأمل الحوش اللي عاش فيه طفولته .. ما تغير فيه شي .. نفسه البيت الكبير اللي كان ماليه الحب .. رجعت به الذكريات لورا .. لما طاحت عينه على زاويه من زوايا البيت الكبير .. شاف بيت الطين اللي بناه هو واخوه راشد وابوهم .. تذكر لما ابوهم شافهم يبنون وساعدهم وشجعهم 
واخته المرحومه لولوه "ام يوسف" كانت تسوي لهم السندويشات وتجيب لهم العصير وتعطيهم رايها في بيتهم الصغير .. سلمان كان عمره 12 سنه و راشد كان 15 
بوسعيد اللي هو ابو سلمان: يعطيكم العافيه .. 
سلمان: الله يعافيك يبه 
راشد: شرايك في بيتنا يبه
بوسعيد: دامكم انتوا عليه .. اكيد حلو 
راشد: يبه تعال شوف غرفتي وغرفة سلمان
بوسعيد: بعد كا واحد له غرفه .. ماشالله عليكم 
سلمان: يبه .. يبه هاذي غرفتي
بوسعيد: انت مخك نظيف يا سلمان طالع على ابوك
راشد: صوبنا شوي ..
بوسعيد: عاد انت يا راشد ماشالله عليك رفعت الاساس بقوتك .. دخل بوسعيد البيت وكان صغير وايد على احجامهم مسوينه ولكل واحد غرفه متر في متر .. واو انهم مسوين صاله 
بوسعيد: يلا .. انا مستعد اساعدكم نرفع الطوفه ونركب السقف .. 
راشد فرحان: والله يبه .. سلمان تعال .. ابوي بيساعدنا .. 
سلمان: الله .. مشكور يبه .. 
دخلت عليهم لولوه: وانا وين غرفتي ؟ السلام عليكم .. شلونك يبه 
بوسعيد: عليج السلام بنيتي .. شخبارج؟ 
لولوه: الحمدلله .. يعطيكم العافيه شباب
راشد + سلمان: الله يعافيج
لولوه: راشد وانا وين غرفتي ؟ وين بنام ؟؟
راشد لاوي بوزه: ما سوينا حسابج 
سلمان ببرتءه: اخذي غرفتي لولو .. 
لولوه: وبنتي الجوهره وين بتنام ..؟
سلمان: اخذي البيت كله .. 
بوسعيد: الله يخليكم ذخر لاختكم 
راشد: احلف سلمانوه .. يعني نتعب وهي تاخذ على الجاهز 
لولوه: ول عليك يالزطي .. مابي خلاص
بوسعيد كان يشوف نقاشهم مع بعض ومستانس 
سلمان: يه رشود .. خلها في غرفتي وانا بنام في الصاله 
راشد: اففففف .. كيفك
لولوه: ريلي بيسافر وبجيكم مع عيالي .. 
سلمان: بفرح: الله .. هي هي هي 
وقطع عليه شريط ذكرياته صوت بنت صغيره
منيره: شتسوي في بيتنا ؟
سلمان التفت على الصوت: انتي من ؟
منيره: انت من ؟
سلمان: وين ابوج ؟
منيره: اول قولي انت من ولا بصارخ 
سلمان شللي بيخلصني من هالمصيبه .. هالبنت نسخه من رشود اخوي .. وملسونه مثله 
منيره وراحت تصارخ: بابا حرامي .. بابا الحق .. حرامي 
سلمان: هيييي ... تعالي يالمينونه والله بلشه هالياهل 
طلع راشد يركض: وقف مكانك .. هي .. وفجأه وقف راشد مكانه وبطل عيونه 
سلمان: مستغرب !!!؟
راشد تغير لونه: وينك طول هالسنين ؟
سلمان: بنتم واقفين وايد هني 
راشد: السموحه .. حياك البيت بيتك 
سلمان: لا .. البيت بيتنا .. يا راشد
دخلوا الميلس ورفع سلمان راسه وشاف ان البيت تغير من داخل .. دخلت عليهم منيره بنت راشد 
منيره: بابا .. هاذي الحرامي 
راشد: عيب هذي عمج
منيره: بس عمي سعيد .. منو هاذي ؟
سلمان: الله يالدنيا .. حتى عيالكم ما يعرفون ان عندهم عم اسمه سلمان .. انمحيت من حياتكم .. 
راشد يرقع: الله يهديك يا سلمان .. شهالكلام 
سلمان: الله كريم .. طمني على اخبارك واخبار الاهل .. ؟
راشد: الحمدلله بخير 
سلمان: الا سعيد وينه ؟
راشد: لاهي في مكتبه 
سلمان: وين مكتبه ؟
راشد وصف لسلمان مكتب سعيد
سلمان: شخبار عيال لولوه ؟ صج اللي سمعته ؟
راشد بدى يعرق: هاا .. لولوه عطتك عمرها من 7 سنين .. انت ماتدري؟
سلمان بأستهزاء: الله يرحمها .. وعيالها ماتوا معاها ؟
راشد وماعرف بإيش يرد على اخوه: عيالها بخير ..
سلمان: وينهم عندكم فالبيت ؟
راشد وتمنى الارض تنشق وتبلعه: لا مو عندنا في بيت ابوهم .. قلنا لهم تعالوا عندنا ما بغوا
سلمان: اها .. عيل بروح ازورهم في بيت ابوهم واشوف اخبارهم 
راشد وقام من مكانه: لا .. تعشى اول بعدين روح لهم
سلمان عرف من ردة فعل اخوه انه مرتبك فسوى نفسه مايعرف شي 
سلمان: انت كريم وانا استاهل 
راشد: ...........................
سلمان: وين رحت ليكون ما ستاهل ؟
راشد: لا لا تستاهل 
سلمان: على العموم انا رايح مكتب سعيد الحين
راشد: اقعد يا ريال .. عشاك علينا 
سلمان: بنات اختي ما يقصرون .. ويوسف ينتظرني عند الباب مابي اخليه ينتظر اكثر .. طلع سلمان خايب الظن .. تمنى لو سمع كلام يوسف .. وطلع من البيت الكبير بكل احباط وحزن وركب السياره مع يوسف
سلمان: السلام عليكم
يوسف: عليكم السلام .. وماحب يزيد ضيقة خاله وتم ساكت لين وصلوا البيت 
نزل سلمان .. وراح غرفته على طول .. اما يوسف راح ياخذ له شو .. تم سلمان يفكر ... وعلى طول نزل تحت ينادي على يوسف 
نزل سلمان .. وراح غرفته على طول .. اما يوسف راح ياخذ له شو .. تم سلمان يفكر ... وعلى طول نزل تحت ينادي على يوسف 
الجوهره: هلا خالي .. يوسف ياخذ شور
سلمان: زين الله يرضى عليج لما يخلص قولي له يكشخ حده .. ورانا مشوار ضروري .. 
الجوهره: انشالله خالي .. بس على وين العزم .. شو وراكم هااا ... 
سلمان يضحك: هههههههههه .. بنروح نغازل ...
الجوهره: هههههه .. زين خالي اجي معاكم 
سلمان: بنت .. شلون تجين معانا بعد .. 
الجوهره: اصبر علي يا خالي .. ههههههه
سلمان: وش ناويه تسوين ؟؟ تعالي .. وين رايحه؟
الجوهره تركض: بنادي هنود
سلمان: لالالالا ... الا هنود ارجعي يا بنت 
شوي ونزلوا الخوات وهنادي حشرت سلمان ..
هنادي: ها .. اشوف من روانا هالطلعات .. ما يجوز ما يجوز .. لا يا خالي صحصح معاي 
سلمان وحط ايده على ويهه: يا ربي جوجو بذبحج ..
هنادي: لو سمحت اخوي كلامك معاي .. 
سلمان مسك هنادي وحط ايده على فمها: بس بس .. والجوهره ميته من الضحك
هنادي وتشل يد خالها بقوه: لالالالا لا تحاول تسكتني .. ما خليك .. جوهره بسرعه جيبي غترتين لي ولج بنروح معاهم ..
سلمان والجوهره ميتين من الضحك على هنادي .. 
سلمان: جوجو فديتج .. روحي شوفي اخوج
الجوهره: انشالله خالي .. راحت عند يوسف .. طقت الباب .. 
الجوهره: يوسف .. يوسف ..
يوسف فتح الباب وهو لاف الفوطه على خصره وصدره كان مبلل بالماي: هلا .. شبغيتي ؟؟
الجوهره تمت اطالع يوسف: ماشالله عليك يا يوسف وش هالحلاه كلها .. عيني عليك بارده
يوسف انحرج: دشي .. شتبين ؟
الجوهره: خالي يقولك اكشخ .. لان وراكم مشوار .. 
يوسف: مشوار ؟؟ اي مشوار ؟؟
الجوهره: مادري .. انا علي بلغتك ...
يوسف: انشالله .. عطيني 10 دقايق وبنزل 
الجوهره: اوكي و تمت اطالع اخوها
يوسف منحرج: قلنا انشالله .. شطالعين ؟؟
الجوهره: الصراحه يا خوي .. احس ان الي بتتزوجها مو اي وحده .. وشكلها بتستخف عليك .. احسها دلوعه وانت بدلعها زياده .. ايه عليك يا خوي الله يكتب لك بنت الحلال اللي تستاهلك 
يوسف مستغرب ومستانس في نفس الوقت: بسج سوالف .. آوت ..Out
الجوهره: ههههه .. وحليلك تستحي .. وطلعت بسرعه قبل ما يحذف عليها المخده ..
طلعت الجوهره وتم يوسف يتأمل نفسه .. واول من جى على باله هو عبدالعزيز .. وتذكر النظرات اللي كانت بينهم ..
يوسف يتنهد: آآآآه يا عبدالعزيز احسك قريب مني .. اتمنى تكون المفتاح لقلبي ..
جهز وكشخ ونزل تحت عندهم 
هنادي: يه يه يه .. اخوي معرس .. شهالزين كله .. عاد متى بنشوفك معرس
يوسف منحرج " شفيهم خواتي يتغزلون فيني اليوم": .............................
الجوهره: هندوه سكتي عن المعرس .. اقصد يوسف
هنادي وسلمان: ههههههههههههههههه
سلمان: يوسف شخبار تركي ؟ ( يضيع السالفه.. لان يوسف كان منحرج )
يوسف: الحمدلله بخير .. امس كنت عنده .. واليوم بروح له فالليل
سلمان: بروح معاك اسلم عليه .. 
يوسف: شرايك بعد مانخلص مشوارنا نمر عليه ؟
سلمان: حلو .. عشان نرجع البيت من وقت .. زين يوسف يبه يلا نحرك يبه
يوسف: سرينا ..
سلمان: ها بناتي تامرونا على شي؟
هنادي: لا سلامتك خالي .. الا جان بتتكرم علينا بكوفي لاتيه وفادج كيك .. مانقول لأ
الجوهره: لو سمحتي حددي ..
هنادي: ولا يهمج .. ما قول لأ
سلمان طالع هنادي بحنان: من عيوني الثنتين هنوده
هنادي استانست: هي هي هي .. مشكور خالي 
يوسف: شكلنا مب طالعين 
سلمان وسحب يوسف: يلا يلا ... كلت قلبي
يوسف: اعرف اجيبك هههههههههه
سلمان: مع السلامه بناتي .. لو احتجتوا شي اتصلوا .. و قفلوا عليكم الباب
البنات: انشالله
هنادي: فديته خالي .. 
الجوهره: الحمدلله انه رجع لنا .. وانا اللي كنت مفتكره انه تخلى عنا مثل الباقي .. 
هنادي: بس انا ماذكر مواقف خالي معانا .. وشكله وايد تغير 
الجوهره: الغربه والهم غيروه ..
هنادي: مسكين ضاع عمره وهو ماخذ الشهاده ..
الجوهره: انشالله بيكمل
هنادي: وين يكمل ؟؟ خلاص كبر خالي
الجوهره: الدراسه مالها عمر معين يا هنادي
هنادي: ادري بس العقل يستوعب ببطئ مع الكبر
الجوهره: انشالله يكون خالي مفكر في هالشي .. 
هنادي: اي شي؟؟
الجوهره: انه يكمل .. لاني احسه فاقد الامل في الحياة .. بس متصبر عشانا .. مع انه قضى معانا وقت قصير .. الا كم اسبوع بس بسرعه خذنا عليه وعرفناه
هنادي: الله يعينك يا خالي ويوفقك انشالله 
في سيارة يوسف ...
يوسف: على وين خالي ؟
سلمان: روح على العنوان اللي هو ................ و وصف له وجهتهم 
يوسف مستغرب: شو مودينا هناك ؟
سلمان: لازم اخلي لكل شي حد 
يوسف: الله يهديك يا خالي .. مضيعة وقت على الفاضي .. صدقني ما راح تطلع بنتيجه
سلمان: ربك كريم .. بس انت بتنزل معاي يا ولد اختي
يوسف بعصبيه: لا .. مستحيل
سلمان بهدوء: انت حلفت ما تدخل البيت مو المكتب ..وبعدين ماودي احطك في هالموقف بس لانهم خذلوني انت بتاخذ حقي لاني ابيهم يشوفون جشعهم وطمعهم .. وان انتوا مب في حاجه لهم .. الله لا يعوزكم لهم ولاي حد
يوسف: اللي تشوفه خالي .. 
سلمان: يا الغالي .. انا مابيك تنزل مجبور .. ابي الفخر يبين عليك .. انت ماغلطت في شي ابي يشوفون نتيجة افعالهم واعمالهم .. وابيهم يشوفون انك قد المسؤوليه وشلت نفسك وخواتك .. 
يوسف بثقه: هاي اللي صار يا خالي ..
سلمان: ادري .. بس ابيك بكل ثقه تواجهم خوالك .. خل يشوفون يوسف ولد لولوه ايش 
يوسف بفخر: انشالله خالي .. لك اللي تبيه 
وصلوا وجهتهم .. ويوسف كان يمشي بكل ثقه ..
سلمان فتح باب المكتب من غير ما يستأذن .. دشوا وقعدوا على الكراسي وسعيد كان يتكلم في التلفون وماعطهم ظهره ..
سعيد: اسمع يا وجدي المعدات بتوصل بكره الصبح .. ابيها تنزل الاسواق في تاريخ 15 من الشهر.. زين لا تكثر كلام معاي .. مع السلامه 
سلمان: طول عمرك بتعامل الناس على انهم اقل منك يا سعيد .. ما راح تتغير
رفع راسه سعيد وتفاجأ باللي شافه .. قام من على الكرسي ويناظرهم 
يوسف قرب من خاله: السلام عليكم خالي سعيد .. قرب يوسف يسلم عليه بس سعيد ابتعد .. يوسف ما ستغرب لانه يعرف ان خاله قاسي
سلمان بنظره: السلام عليك يا خوي الكبير ..
سعيد: سلمان .. انت .. 
سلمان: اي انا .. ليش مستغرب ؟ ولا ما ميزت شكلي .. ممم متى اخر مره شايفك .. والله باينه عليك النعمه ..
سعيد: لا والله .. توك مفتكر في اخوك الكبير .. بعدين انا طول عمري في خير ونعمه ..
سلمان: حتى ما قلت الحمدلله انك طول عمرك في خير ونعمه .. وليش اسأل انا عنك يا سعيد ؟؟
سعيد: انا الكبير .. 
سلمان: للأسف انت الكبير .. 
سعيد: غصبن عنك الكبير ..
يوسف: الله الكبير ..
سعيد: انت ولا كلمه
سلمان: وليش تسكته ؟
يوسف: الله يسامحك يا خالي .. الله يسامحك
سعيد: عن ايش تتكلم انت ؟؟ قوم اطلع برا 
سلمان: ما تعرف عن ايش يتكلم .. تبيني اقولك ..
سعيد: يقص عليك هالياهل ..
يوسف: انا مب ياهل .. انت ولد اختك اللي اكبر منك ..
سعيد: قلت اطلع برا ..
سلمان: قال يوسف .. انك مب حاشمنا بس انا ما سمعت كلامه ..
سعيد بعصبيه: الحشيمه مب لك يا يوسف .. اقبض الباب
يوسف: وفر كلامك واعصابك .. انا دخلت هني مغصوب .. بس عشان خالي سلمان سمحت لكرامتي اني انزل مستواك .. والصراحه بطلع لاني مب طايق مكان يجمعنا مع بعض اكثر من جي .. 
سعيد ورفع ايده على يوسف: ايش قلت ؟
سلمان مسك يد سعيد: عمر المريله ماتطلع على اليتيم .. نزل ايدك احنا طالعين 
يوسف: المشكله يا خالي سلمان .. ان اليتيم منه وفيه .. بس الدنيا دواره يا سعيد .. وتذكرني 
سعيد: طلعوا برا ولا باتصل بالامن
يوسف مسك سلمان من كتفه: يلا خالي نطلع من هني.. احس نفسي مخنوق .. الجو كئيب
سلمان: يلا يا يوسف .. عن اذنك يا سعيد يا ولد امي وابوي .. طلعوا وهم منتصرين والهم انزاح من قلوبهم .. 
قعد سعيد على الكرسي مصدوم من يوسف انه يرادد وباين عليه العز.. شصار في الدنيا اكيد كان ابوهم خاش فلوس في البيت اخ شلون فاتتني هاذي .. وحاير من سلمان وظهوره من بعد غيبة 7 سنين .. 
نرجع لسلمان ويوسف ..
يوسف: شفت شلون خالي سعيد طاغيه .. 
سلمان: اللي اعرفه ان سعيد كان اقشر وهو صغير وشخصيته قويه .. بس اول مره ادري انه متسلط وجشع .. وانا اقول شفيه راشد مسوي له حساب زياده عن اللزوم .. بس تدري يوسف عجبتني .. عشان جي انا اصريت انك تنزل وشجعتك ..
يوسف: ليش؟
سلمان: لاني اعرف سعيد .. غيور ما يحب غيره احسن منه .. ولما يشوف اي حد جي يتم ياكل في نفسه ويموت من القهر والغيض ..
يوسف: الله يهديه ..
سلمان: اي والله .. الله يهديه
يوسف: نرجع البيت ولا المستشفى على طول ؟
سلمان: اصبر اتصل البيت اتطمن على البنات .. يمكن محتاجين شي ؟؟
يوسف: انشالله
سلمان: خفف .. الوو.. هنوده
هنادي: هلا خالي
سلمان: شخباركم؟
هنادي: الحمدلله
سلمان: اختج وينها ؟
هنادي: تسوي كيك
سلمان: يعطيكم العافيه .. بغيتوا شي يمه .. ناقصتكم حاجه ؟
هنادي: لا خالي بس لاتنسى القهوه 
سلمان: هههههههه من عيويني ... كم هنوده عندي انا 
هنادي منحرجه: هههه الله يخليك لنا يا خالي ..
سلمان: لو بغيتوا شي اتصلوا .. يلا عيوني مع السلامه
هنادي: مع السلامه
سلمان: حرك يلا ..
يوسف: المستششفى
سلمان: اي ..
وصلوا المستشفى ..



تركي: هههههه .. عيل هاي سوالفك يا جاسم
جاسم: لو تشوف الفلم .. تيود بطنك من الضحك .. شكل الدريول وهو خايف على احمد .. خطير 
عبدالعزيز: هالثلاثه .. من اعبط مخلوقات الله 
تركي: هههههههه الله يقطع سوالفك يا بو سعود 
سلطان: احنا مخلوقات يا بوسعود؟
عبدالعزيز: هههههه عيل شو انتوا من البشر مع خبالكم ؟
احمد: تذكر لما ترجيتنا ناخذك معانا ذاك اليوم 
عبدالعزيز: يا كبرها عند ربي .. 
سلطان يأيد احمد: اي اي تترجانا .. بس احنا ما خذناك شردنا عنك .. قلنا لك روح غير ملابسك لانك كنت موصخها بالايس كريم 
ويكمل عليهم جاسم: عزوزي .. شلون ماتذكر ؟
تركي: وحليلك يا بوسعود ... تترجى فيهم .. عسى خذوك عاد
عبدالعزيز: والله انكم مهابيل .. خلوني ساكت بس 
احمد وسلطان: عن شو؟
عبدالعزيز: سالفة الملح..
جاسم تغير ويهه: هاا .. لا لا عبدالعزيز ما ترجانا 
عبدالعزيز يبتسم بخبث: هع .. ناس ما تجي الا بالعين الحمره ...
تركي: بوسعود بيني وبينك .. وش سالفة الملح ؟
عبدالعزيز راح عند سرير تركي وقاله السالفه ..
عبدالعزيز: الله يسلمك السالفه ان جاسم وفهد اخو سلطان واحمد وسلطان دوم يلعوزن الدريول مره الدريول كان يسوي له صالونه هنديه .. طبعا العقل المدبر سلطان والمنفذين اخوانا فالله جاسم واحمد وفهد .. المهم احمد وسلطان نادوا الدريول عشان يشغلونه وفهد وجاسم خذوا كوب الحليب وترسوه ملح وحطوه في صالونة الدريول .. تمت العمليه ورجع الدريول يكمل طباخه .. خذ اكله الغرفه وسلطان جهز الكام عشان يصور الحدث .. والمسكين بابو اول ما حط الاكل في فمه حس روحه بتطلع بغى يموت ذيك الليله .. احسه جف من الملح .. لو تشوف الدريول في الفلم شلون غص من الملوحه اللي بالاكل .. صدتهم وهم يطالعون الفلم وخذته منهم وذليتهم عليه .. هههههههه
تركي ماسك بطنه من الضحك: ههههههههههههههه متأكد ان عيالكم طبيعين ؟؟ !!!! بصراحه اشك 
عبدالعزيز: عليهم حركات .. انا ما سويتها وانا في سنهم
تركي: ولا انا تجي في بالي .. لا والدريول كل يوم ينزل يتطمن على جاسم 
عبدالعزيز: لانه عند بيت عمي قبل ما ينولد سلطان ..
تركي: ماشالله .. عشرة عمر .. 
عبدالعزيز: اي .. بس طيب .. وكل ما يسافر اجازه يروح بلاده تخيل انه ما يجيب هدايا الا لهم هم الاربعه .. 
تركي: وحليله .. طيب 
دخل يوسف و وراه سلمان: السلام عليكم 
الكل: عليكم السلام 
يوسف يدور عبدالعزيز من بين الموجودين .. 
يوسف: شلونك بو سعود .. وتم يناظره
عبدالعزيز سرح بعيون يوسف: هلا والله .. انت شحالك ؟
يوسف: الحمدلله .. اعرفك بخالي سلمان
عبدالعزيز مد يده: شحالك الطيب؟
سلمان: يسرك الحال .. شعلومك ؟
عبدالعزيز: بخير 
جاسم: هلا يوسف شحالك ؟
يوسف: بخير .. خالي هاذي جاسم اللي كلمتك عنه .. 
سلمان: مرحبا صغيرون .. شحالك ؟
جاسم: تمام ... وكان منحرج 
تركي: شسالفه يوسف ؟؟ الصراحه بديت اغار من جاسم وهله .. 
الكل: ههههههههههههههه
عبدالعزيز: انت الخير والبركه يا تركي .. الله يقومك بالسلامه 
يوسف: انشالله
قام عبدالعزيز يضيف الشباب .. اما احمد وسلطان استأذنوا وبعد ما طلعوا وصل فارس و عيال عمه
فارس: السلام عليكم 
الكل: عليكم السلام ..
محمد: ها الجسمي شحالك .. انشالله احسن
جاسم: الحمدلله 
محمد: شحالك تركي 
تركي: طيب انت شمسوي؟
محمد: الله يسلمك .. هلا يوسف شو اخبارك ؟؟ ما عرفتنا بالاخ ؟
يوسف: خالي سلمان 
قام سلمان وسلم على الشباب .. وتعرفوا على بعض وتموا يسولفون
فارس: عيل يا تركي متى بيرخصونك ؟
تركي: على نهاية الاسبوع انشالله .. 
جاسم: يعني انا بتم بروحي 
يوسف: افا عليك .. انا بمرك كل يوم 
تركي: وانا بعد ما راح انساك يا جاسم
جاسم مستانس: يس .. yes وانحرج 
الكل ضحكوا على جاسم: هههههههههههههه
قام خالد وقف عند الدريشه .. يتأمل في صمت.. تركي كان يتناقش مع فاضل عن محركات السياير 
محمد كان مندمج مع سلمان وفارس ... فجأه تغير ويه فارس من رنة الجوال وقام من مكانه ..
فارس: مرحبا
.......... : السلام عليكم 
فارس: عليكم السلام ..
......... : وحشتني 
فارس تغير ويهه: من معاي؟ .. والكل لاحظ ارتباك فارس
.......... : اقولك وحشتني 
فارس عصب وسكر التلفون .. تم خالد يطالعه .. ورن جوال فارس مره ثانيه بس هالمره المتصله كانت فاطمه اخته ..
فاطمه: الو
فارس: ما يقولون الو .. يقولون السلام عليكم .. او مرحبا 
فاطمه: هلا هلا 
فارس مبتسم: هلا يبه .. 
فاطمه: نبي نجي عند جاسم .. 
فارس: حياكم 
فاطمه: احنا تونا واصلين .. 
فارس: مع من جاين ؟
فاطمه: الدريول
فارس: زين بانتظركم في الممر 
فاطمه: باي
فارس سكر من فاطمه وراح صوب الستاره يبي يسكرها وكلم الشباب 
فارس: يا جماعه الاهل بيجون الحين .. اسمحولي بسكر الستاره ..
يوسف: خلاص احنا بنمشي الحين .. عشان الاهل ياخذون راحتهم .. 
فارس: لا عادي خذ راحتك .. مو مطولين الاهل .. 
سلمان وقف: الغالي لازم نمشي ..
فارس: براحتك يبه
سلموا سلمان ويوسف على الشباب وهم طالعين ..
فارس: فرصه سعيده يا سلمان .. 
سلمان: واحنا اسعد .. عاد خل نتشاوف بعد ما يطلع جاسم بالسلامه ..
فارس: انشالله بنرتبها ..
يوسف: يلا مع السلامه يا جماعه
طلعوا وهم يمشون في الممر وقف يوسف مكانه في نص الممر..
سلمان: يوسف ليش وقفت ؟
يوسف سرحان: .......................
سلمان يهز كتف يوسف: يوسف .. يوسف
يوسف: نعم
سلمان: ليش وقفت ؟
يوسف مشى: خالي خاطري اقولك شي .. سر كاتمه في قلبي من سنين 
سلمان متعجب: سر!! عن ايش تتكلم ؟
يوسف: احبها يا خالي من سنتين .. شفتها وخذت قلبي معاها .. 
سلمان يحاول يفهم شي من كلام يوسف: يوسف تعال .. وسحبه من يده وقعدوا على الكراسي 
سلمان: فهمني .. من اللي تحبها .. ؟؟
يوسف: خالي .. في بنت شفتها من سنتين .. يقاطعه سلمان ...
سلمان: وين ؟؟ وحاسبها سنتين ؟؟
يوسف: شفتها اكثر من مره .. اول مره كنت في السياره .. صاف جنبهم .. كانت متكيه راسها على الكرسي ومغمضه عيونها .. كنت اتأملها كانت ملاك ملامحها ناعمه .. فتحت عيونها وتلاقت عيونا يا خالي .. آآه يا ذيك النظره .. لو اقدر ارجع بالزمن ورا شوي كنت بطول النظر لعيونها .. فز قلبي من بين ضلوعي .. استحت البنت وصدت الصوب الثاني .. من بعدها وانا ما نام الليل .. افكر فيها ليل نهار .. 
سلمان: الله عليك يا يوسف .. هاي كله من نظره وحده .. هاي اللي يسمونه الحب من اول نظره 
يوسف: بس انا جمعتني بها الصدف اكثر من مره ..
سلمان: قبل ماتكمل بسألك ؟ قولي لك علاقه فيها .. تعرف انك تحبها .. هي تحبك ؟؟
يوسف: للأسف لأ
سلمان: يعني حب من طرف واحد .. ليش معذب نفسك ولد اختي .. ليش ؟ يمكن تكون مرتبطه وانت معلق آمال في الهوا ..
يوسف: لا مو مرتبطه ولا غيره .. هالشي انا متأكد منه 
سلمان: شلون ؟
يوسف: انا ما تطقست من وراها .. ولا اعرف شي عنها .. بس الصدف اللي جمعتني بها اثبتت لي انها مو مرتبطه كلش
سلمان: زين قوم نروح السياره وكملي باقي قصة حبك 
يوسف: زين اصبر شوي خل اكحل عيوني بهالشوف 
سلمان: اي وحده تقصد؟
يوسف: اخر وحده من البنات اللي مو متغطيه .. 
سلمان: هالبنات رايحين غرفة جاسم .. الظاهر اهل جاسم 
انصدم يوسف: هااااا ... اهل جاسم .. عبدالعزيز 
سلمان: ضيعتني مره ثانيه
يوسف: انا كنت شاك ؟؟
سلمان: في ايش شاك ؟؟ وش دخل عبدالعزيز ؟؟ اصحى يا ولد !!
يوسف: هاذي اخت عبدالعزيز .. الحين عرفت السر .. لو ماخاب ظني انها وعبدالعزيز توأم ؟
سلمان: هاا 
يوسف: يالله وش هالصدفه 
سلمان: روميو .. قوم السياره .. وسحبه من يده
يوسف محتار: ياربي الشبه كبير .. نسخه من عبدالعزيز..
في السياره سلمان كان يسوق .. خاف على ولد اخته الهيمان .. حالته كانت وايد صعبه .. 
من بعد استقبال علي لأهله .. وصدمتهم فيه خاصه امه واخوانه محمد وخالد .. والصدمه الكبيره الريم المسكينه .. كانوا قاعدين في الصاله قام علي بيروح فوق
ام محمد: علي يمه .. وين رايح اقعد معانا
علي: لا بروح ارتب اغراضي .. وابي ارتاح شوي 
ام محمد: الريم بترتب اغراضك يمه .. تعال عندي ..
علي وهو ماشي: قلت مابي .. 
خالد وقف وصرخ: تعااااااااااااااااااااااااااااااااااااااااااا ااااا اااااااااااااال
علي وقف مكانه والتفت على خالد: نــ .... نعم خالد 
خالد: بتقعد معانا .. يعني بتقعد معانا .. ريم روحي رتبي اغراضه .. حياك الشخ 
علي منصدم وخايف: انشالله .. قعد معاهم مغصوب
راحت الريم ترتب اغراض علي وشافت بلاوي في شنطته .. صوره مع بنات في مراقص .. وانصدمت باللي شافته .. بس ماحبت تقول لاحد شي .. ورتبت اغراض اخوها ونزلت الشنط الفاضيه تحت معاها وراحت عندهم .. علي كان خايف من بلاويه لاتشوفها الريم .. بس الريم كانت طبيعيه وتسولف مع ساره مرت محمد .. استأذن علي عشان يروح يقيل .. وما قعد من النوم الا وفاتته صلاة المغرب .. نزل تحت .. وشاف الريم لا بسه عبايتها بتطلع ..
علي: على وين الشيخه؟
الريم: بروح بيت عمي 
علي: رجعي .. مافي طلعه 
الريم: نعم .. ليش ؟
علي: انا قلت مافي طلعه .. انثبري فالبيت 
الريم: وانا مستأذنه من ابوي .. 
علي بعصبيه: وانا علي مو ابوج .. اقولج ارتاحي احسن لج 
الريم: علي شو فيك ؟ مو رايحه بيت غريب .. بيت عمي ..
علي وسحبها من ايدها: انا قلت مافي طلعه يعني مافي .. 
الريم: آآي عورتني ... اقولك مستأذنه من ابوي 
علي ويعطيها بكف طيحها على الارض: قلت مافي طلعه .. لا تعاندين .. لا تعاندين 
الريم هي طايحه على الارض وسط دموعها وصدمتها من اخوها: ليش تمد ايدك علي .. ما غلطت عليك في شي ليش ؟؟
علي: لما اقول ماتروحين تسمعين كلامي .. 
الريم راحت غرفتها تركض: آآآه يبه وينك ؟؟ 
علي طلع من البيت من غير ما يفكر في اللي سواه ..
الريم دخلت غرفتها وتمت تصيح .. شافت نفسها في المرايه
الريم: يالله .. ويهي علمت فيه يد علي .. قاسي قاسي .. غطت ويها بأيدينها وتمت تصيح 
طق .. طق ..
الريم: من ؟
الخدامه: مدام ريم تلفون ..
الريم وتمسح دموعها: من على التلفون ؟
الخدامه: مدام مريم 
الريم: حطي التلفون عند الباب وروحي .. 
الخدامه: زين مدام 
فتحت باب الغرفه وسحبت التلفون عندها داخل
الريم: هلا مرايم 
مريم: اريامو وينج .. تأخرتي 
الريم وصوتها متغير: ما قدر اجي .. راسي يعورني
مريم: اريامو .. كنتي تصيحين ؟
الريم ماسكه نفسها: لا .. شو اصيح عشان صداع .. 
مريم: اريامو قولي لي شو فيج ؟؟ ليش كنتي تصيحين ؟
الريم: ما فيني شي .. وفجأه شافت الباب بنفتح بقوه
علي: ليش ساحبه التلفون عندج .. من تكلمين ؟ سحب السمعه من ايدها
الريم: يالمتوحش عطني السماعه .. اكلم مريم بنت عمي 
علي: الووو
مريم: الوو
علي: من انت ؟
مريم: انا مريم بنت عمك محمد 
علي: ادري انك واحد تقلد صوت بنت .. اعترف من وين تعرف ريموه .. قول 
مريم انصدمت من كلام علي وسكرت التلفون في ويهه .. واتصلت حق فاضل على طول
مريم: فضول الحق على اختك 
فاضل بخوف: شو فيها ؟
مريم: اخوك علي استخف قايم عليها ويصارخ 
فاضل: شووو علوه .. زين سكري خل اشوف سالفتهم ..
اما الريم المسكينه ذاقت الويل من علي .. مسكها وتم يصارخ عليها ..
علي: اعترفي منو هاذي .. اللي يقلد صوت بنت .. من .. من 
الريم ميته من الصياح: انت ما تفهم .. وماتسمع عدل .. هاي مريم بنت عمي 
علي ورفع ايده وعطاها كف: اقولج اعترفي .. قولي من هاذي .. 
الريم منهاره: حسبي الله عليك يا علي .. حسبي الله عليك .. ما راح اسكت لك دزها بقوه صوب الباب وطاحت على الارض .. 
رفسها وهو طالع: لا خوفتيني .. لكن صدقيني بعرف من هاذي اللي ما يستحي على ويهه 
طلع من البيت معصب .. وهو طالع كان فاضل داش البيت شافه وهو يسوق بسرعه جنونيه
نزل من السياره يركض عند اخته ..
فاضل يطق الباب: الريم .. الريم .. اريامي فتحي انا فاضل .. شو سو فيها هالجحش .. 
الريم كانت طايحه على الارض ومغمي عليها .. قفلت الباب بعد ما طلع عنها ومن الخوف انه يرجع لها مره ثانيه والالم اغمي عليها .. 
فاضل خلف على اخته .. واتصل بخالد 
فاضل: خالد الحق تعال البيت بسرعه
خالد: شو صاير؟؟ 
فاضل: علي مادري شو مسوي بالريم .. وغرفتها مقفوله بس ماترد علي .. خايف عليها ارجوك تعال .. 
خالد: انا جاي الحين .. 
سكر فاضل من خالد وتم يطق الباب والريم ماترد .. خاف عليها .. وكسر باب الغرفه وتفاجأ بالمنظر.. الريم كانت طايح على الارض وشعرها مغطي ويها والدم مغرقها .. قعد عندها فاضل يحاول يقعدها .. شل شعرها عن ويهها وشاف ان الدم ينزل من خشمها و فمها .. 
فاضل: الريم .. حبيبتي اختي قومي انا فاضل .. الريم .. ما تحركت الريم قام فاضل وجاب ماي بارد ورشه على ويها .. وبدت تصحصح وتون من الالم ..
الريم: آي .. آي .. 
فاضل: اريامي .. فتحي عيونج .. اريامي 
الريم بدت تستوعب: آآآي .. هدني .. قوم عني .. قوم 
فاضل: الريم حبيبتي .. انا فاضل .. شوفيني 
الريم صاحت: الحقني يا فاضل .. اخوك وحش .. شوف شو سوى فيني ..
في هاللحظه دخل خالد متخرع .. شاف شكل الريم .. 
خالد: شو سوى هاذي .. قام من مكانه .. انا اوريك يا علوه .. قومي اوديج المستشفى
الريم: لا ماله داعي .. بس ابي ثلج وبقوم اغسل ويهي
فاضل: الحين بجيب لج فديتج
خالد: ليش ضربج ؟؟
الريم وهي تغسل ويها: شافني طالعه .. سألني وين بروح .. قلت له بيت عمي .. قالي ماتروحين قلت له اني مستأذنه من ابوي عصب وضربي .. وعقب اتصلت لي مريم وخذت التلفون عندي فالغرفه .. دش علي ويقولي من تكلمين سحب السماعه مني وكلم مريم ويقولها من انت وادري انك تقلد صوت بنت .. وتم يقولي اعترفي من هاذي اللي تكلمينه ... يشك فيني .. وتمت تصيح من القهر 
خالد: المتخلف .. ماله حق يمد ايده .. لكن انا قلت باعلمه الادب قالت لي امي .. راجع من غربه اعذروه .. ما علي لا من امي ولا غيرها .. 
الريم: انا ما راح اسكت له يا خالد .. ابوي لازم يعرف .. 
خالد: اكيد لازم يعرف .. من حقج تأدبينه انتي بعد .. الحين باتصل فيه عشان اشوف سالفته .. بس طلبتج .. لا تقولين لأمي شي زين
الريم: انشالله 
خالد: اشوف ويهج الحين .. آآه يعل يدك الكسر يا علوه .. زين يلا قومي اوديج بيت عمي
الريم: شو ... مستحيل اروح لهم جي مكفخه .. وبعدين ابي ارتاح .. راسي يعورني 
خالد: زين على راحتج .. زين روحي ارتاحي في غرفتي .. لان باباج انكسر ..
فاضل: بجيب الدريول يصلحه الحين .. روحي غرفة خالد ارتاحي
الريم: زين .. 
خالد: ولا تنسين تقولين لأبوي .. 
الريم: انشالله .. طلع خالد وراح فاضل مع الريم غرفة خالد .. 
فاضل: سمالله عليج .. هاذي مو صاحي من اول ما رجع من السفر واسمع خالد ينتقد تصرفاته ..
الريم: فضول بقولك شي .. سر بيني وبينك 
فاضل: من عيوني .. 
الريم: لما كنت ارتب اغراض علي .. شفت صور له مع بنات في مراقص .. وكان شكله مقرف مع لبسه وقصت شعره .. طاح من عيني .. اخوي يسوي جي .. انصدمت 
فاضل: من صجج 
الريم: اي .. وما نصحك تشوفه .. 
فاضل: ما هقيت علي يسوي جي .. ورن تلفون فاضل
فاضل: مرحبا
مريم: هلا فاضل .. شو اخبار الريم ؟
فاضل: الحمدلله بخير .. هاج كلميها 
الريم لا شعوريا: مريوم .. علوي اخوي وحش مو انسان 
مريم: سمالله عليج حبيبتي .. شو يقولي تقلد صوت بنت ؟؟؟
الريم: امسحيها فيني يا مريوم
مريم: انا ما فتكرت بكلامه .. بس شلون يشك فيج
الريم: من الادب الزايد اللي فيه 
مريم: ليكون مد ايده عليج ؟
الريم تصيح: اي .. آه لو تشوفين ويهي علم من ضربه .. خشن وما يرحم
مريم: ايه عليج فديتج .. زين انا وفطوم بنمرج ..
الريم وتمسح دموعها: والله .. 
مريم: اي
الريم بفرح: حياكم .. وبسرعه تعالوا لا تتأخرون .. شوفي ايمان اذا بتجي بعد
مريم: انشالله .. على قولة المصريين مسافة السكه يا فندم .. يلا مع السلامه 
الريم: ههههههههه .. مع السلامه
الريم: وحليلهم بنات عمي بيجون عندنا ..
فاضل: والله فيهم الخير 
في بيت بوفارس .. 
ايمان: على وين ؟؟
فاطمه: بيت عمي .. بتجين معانا؟
ايمان: اي .. بس البس عبايتي .. 
مريم: يلا لا تتأخرين 
طلعوا الخوات لبيت عمهم .. اول ما وصلوا شافوا خالد يتكلم بالتلفون وكان معصب ..
البنات: السلام عليكم 
خالد: وعليكم السلام .. وعيونه ادور مريم من بينهم 
فاطمه: شوي شوي على اعصابك .. 
خالد: ههههههه تنكتين حضرتج .. وانهى المكالمه .. زين مع السلامه .. شخبارج فطيم؟
فاطمه: الحمدلله .. وانت شو مسوي ؟
خالد يتنهد: آآآه الحين بخير .. 
فاطمه بخبث: وليش بس الحين ؟
خالد: صج عاد .. تستخفين دمج 
فاطمه مبتسمه: وانا كله استخف دمي .. 
خالد ابتسم لها وسلم على مريم وايمان: شلونكم بنات؟
مريم استحت ترد اما ايمان ردت عادي: هلا ولد العم .. انت شحالك ؟
خالد: الحمدلله .. خالد لاحظ هدوء مريم .. وتم يطالعها وينتظر منها كلمه او نظره على الاقل .. بس مريم كانت تتغلى .. وحست بالغيره من طريقة خالد مع فاطمه .. فاطمه لاحظت نظرات خالد لمريم وسحبت ايمان من ايدها 
فاطمه: يلا نروح عند الريم .. ومشت بسرعه لان مريم كانت اخر وحده عشان تعطي خالد فرصه يكلمها .. 
خالد بصوت واطي: مريم .. مريم 
مريم: نعم
خالد: بل ليش جي نعم جافه منج
مريم: بغيت شي ولد عمي .. انا جايه عشان الريم
خالد مستغرب اسلوب مريم: زين شو فيج معصبه ؟
مريم: ومن قال اني معصبه
خالد: زين ليش تتكلمين بهالطريقه .. 
مريم: وشلون تبيني اكلمك بعد .. 
خالد تنرفز من اسلوبها: شو هالاسلوب اللي تكلمين فيه .. محد جبرج تكلميني .. 
مريم: ...........................
خالد بعصبيه: روحي حق بنت عمج .. الله يحفضج .. محد ماسكج.. ومشى جنبها وهو معصب .. 
مريم استغربت من نفسها .. ليش تصرفت هالتصرف؟ راحت غرفة الريم ومالقتها وشافت باب غرفة خالد مفتوح وسمعت حشرت البنات في غرفته .. 
مريم: شو يسون في غرفة خالد ؟؟ اففففف
خالد من وراها: مو عاجبتج غرفتي بعد .. 
مريم خافت ولا شعوريا ضربت خالد على صدره: خوفتني .. ما تعرف تتكلم شوي شوي بعد
خالد استانس: اخرعج بعد مره .. 
مريم انتبهت للي سوته ونزلت راسها من الاحراج 
خالد قرب منها زياده: فديت اللي يستحون .. 
مريم خافت وبعدت عنه .. 
خالد بحزن .. خلاص روحي لهم الغرفه بنت عمي .. ومشى عنها .. 
مريم استغربت من نفسها .. ليش جي سويت في خالد .. حرام .. دخلت على البنات .. وسلمت 
مريم: اريامو شو اخوج جاي من الغابه
الريم وخانقتها العبره: شفتي علوه المتوحش ..
ايمان مشتطه: والله ما عرفتي له يا بنت عمي .. 
الريم: انا بس قلت له اني استأذنت من ابوي طيرني بكف .. شلون بعد ما عرفت له
ايمان وتتفحص ويه الريم: والله متوحش الله يغربله 
الريم: مالت عليه .. شلون يمد يده علي .. ابوي مارفع صوته علي .. هاذي يمد يده
فاطمه ببرود: الله يهديه .. ادعو له ..
ايمان: فطوم بارده
فاطمه: يعني شو تبينها تسوي .. تسبه خلاص الكلام ما ينفع الحين .. ادعوا له
ايمان: مريوم ليش ساكته ؟؟
مريم ارتبكت: هااا 
فاطمه ابتسمت وطالعت الريم .. مريم نزلت راسها من المستحى 
تموا البنات يواسون الريم ويحاولون ينسونها اللي صار لها .. في نفس الوقت خالد كان في الميلس بروحه .. يفكر في مريم واسلوبها معاه ..
خالد" ليش يا مريم هالاسلوب ؟؟ .. مادري كيف افسره .. تحبيني وتغارين علي ؟؟ او دلع لاني بديت اظهر لج مشاعري ؟؟ يالغاليه لو تسقيني السم راضي والله راضي .. يا علني مافقدج .. بس يا ليت تفهمين اني اموت فيج .." غمض عيونه وتم يفكر .. وفجأه حس بشخص واقف على راسه ويحس بانفاسه .. فتح عيونه وشافها مبتسمه له ..
البنت: وحشتني يا خالد ..
خالد كان خايف .. بس تغلب على خوفه: افففففف
البنت: وليش افففف ؟؟ مريم مب احلى ولا احسن مني
خالد رفع حاجب ويناظرها بثقه: ............................
البنت: باخذ منك مريم هههههههههه
خالد: لأ
البنت: صدقني باخذها جدام عيونك ... بخليك تصيح دم 
خالد بخوف على بنت عمه: اعوذ بالله من الشيطان الرجيم .. واختفت البنت من جدام خالد .. وبسرعه راح فوق عشان يكلم مريم ..
طق الباب: الريم .. الريم .. 
الريم: لحظه هاي خالد اخوي .. ومريم من سمعت حس وطاري خالد قلبها بدى يدق بسرعه
طلعت الريم لاخوها..
الريم: هلا خالد بغيت شي من غرفتك ؟
خالد: لا بس ابي مريم بنت عمي .. طلعيها من الغرفه ولاتقولين جدام البنات .. ضروري
الريم مستغربه : انشالله .. رجعت الغرفه وتمت اطلع مريم وتأشر لها بعينها انها تطلع برا ومريم في عالم ثاني مو معاهم .. الريم يأست 
الريم: مريم حبيبتي .. ممكن تجيبن لي ثلج من المطبخ 
مريم: من عيوني .. ونزلت المطبخ ولا كانت تدري شو ينتظرها تحت ..
نزلت مريم المطبخ وفي طريقها شافت خالد .. نزلت راسها وكملت دربها .. 
خالد: ليش يا بنت عمي هالجفا ؟؟ 
مريم وقفت مكانها ولا ردت ..
خالد: ليش تعامليني جي ..
مريم باحراج: اي معامله؟
خالد: لا تسوين نفسج مو فاهمه شي
مريم: انا اسفه يا خالد 
خالد: آآآه يا محلى اسمي لي نطقته شفاهج 
مريم نزلت راسها: ...........
خالد: البنت طلعت لي .. 
مريم: بخوف: هاااا
خالد: انتبهي لنفسج ارجوج .. 
مريم: ليش انا انتبه لنفسي .. انت اللي لازم تخاف على تفسك
خالد ما حب يقولها كلام البنت: غلاتج عندي من غلاة نفسي علي
مريم انحرجت: خالد .. انت شو تقول 
خالد بترجي: ارجوج انتبهي لنفسج لو لي غلا عندج
مريم: انشالله ولد عمي ..
خالد قرب منها وهمس في اذنها: الله يحفظج الغاليه ...
مريم حست برعشه في جسمها: ......................... مشت عند الثلاجه وخذت الثلج وكانت طالعه من المطبخ الا يسحبها خالد من قميصها
خالد: لحظه
مريم بخوف واستغراب: خالد انت شو تسوي .. اوعى لنفسك 
خالد بتردد: انا احــ.............. آآآآه خلاص خلي الثلج و روحي عند البنات
مريم: الريم تبي الثلج
خالد: انا قلت لها اني ابيج تحت ..
مريم حطت الثلج على الطاوله ومشت بسرعه من جدام خالد .. وخالد واقف يتأملها ومبتسم .. راحت الغرفه وكانت هاديه وسرحانه ..
الساعه وحده ونص فالليل .. رن تلفون فارس ..
فارس: نعم 
البنت: الله ينعم عليك .. قعدتك من النوم ؟؟
فارس: نقصتي علي نومي .. تعرفين الساعه كم الحين ؟؟ هاتي من الآخر .. اففففف
البنت صاحت بحزن: والله ما عرف شو اقولك .. وتمت تصيح بصوت مسموع 
فارس اعتدل في قعدته: اختي عسى ما شر ؟؟ ليش تصيحين ؟؟
البنت: انا ... وسكتت 
فارس: انتي شو؟؟ تكلمي حيرتيني الله يهديج 
البنت: والله مو عارفه كيف ابدى بس .. انا محتاجه فلوس .. وصدقني برجعها لك .. واطلب اللي تبيه مقابل هالمبلغ .. انا مستعده اسوي لك واعطيك اللي تبيه .. 
فارس فهم قصدها: انا مابي منج شي .. بس وين اهلج عنج ؟
البنت: ابوي متوفي واخواني صغار انا اكبرهم وامي ما تشتغل ولا هي متعلمه .. اخواني ماعندهم ملابس .. وتمر علينا ايام مانذوق العيشه في البيت .. ارجوك ساعدني .. و اوعدك ارد لك المبلغ اللي بتعطيني .. ارجوك الله يخليك .. 
فارس مستغرب من الحاحها وترجيها: ما تاكلون بالايام .. 
البنت: اي ما ناكل .. من الجوع نشرب ماي نسد فيه جوعنا .. 
فارس منصدم من كلامها: زين كم البلغ اللي تبينه؟ و شلون اوصله لج ؟
البنت: انا ما راح اطلب منك مبلغ معين اللي تقدر عليه .. انت وشيمتك .. و بدليك البيت تجيبه لي 
فارس: انشالله .. وكان يفكر في كلامها ومنصدم انهم يشربون الماي عشان يسدون فيه جوعهم ..
فارس: زين متى اوصلهم لج ؟
البنت بتوسل: الله يخليك الحين .. الله يخليك .. لنا 3 ايام ما كلنا شي .. ابي اجيب لاخواني خبز واسوي لهم سندويشات للمدرسه .. 
فارس دمعت عينه: 3 ايام ما كلتوا شي !!!
البنت: اي والله .. اخوي الصغير تعبان 
فارس: زين انتي شو اسمج ؟
البنت: اسمي مناف .. ادرس بالجامعه سنه ثانيه 
فارس: والنعم يا مناف .. زين بقوم البس واول ما طلع من البيت باتصل لج توصفين لي البيت
مناف: خلاص .. انتظر اتصالك .. 
فارس: مع السلامه .. سكر منها وتم يطالع الجوال .. هل انا احلم .. ليكون الشباب مسوين فيني مقلب؟ تعوذ من ابليس وقام لبس ملابسه وطلع مبلغ من الخزنه وطلع من البيت وكانت الساعه 2 .. 
في السياره اتصل لها ..
فارس: السلام عليكم 
مناف: عليكم السلام ...
فارس: ممكن توصفين لي البيت 
مناف: انشالله .. وصفت له الطريق .. وفارس استغرب من الوصف دخل مكان بعيد عن البيوت .. مكان مظلم والبيوت اللي فيه مكسره وقديمه .. فالبدايه خاف ..
فارس: وين بيتكم ؟؟ البيوت اللي حولي مهجوره
مناف: لا مو مهجوره بس ماعندهم كهرباء .. عشان جي المنطقه مظلمه
فارس: وبيتكم اي واحد فيهم ؟؟
مناف: البيت اللي بابه حديد وجنبه شجرة اللوز ..
فارس انصدم"معقوله في ناس عايشين في هالبيوت .. هاي خرابه يالله .. يالله "
مناف: وين وصلت؟ 
فارس: انا عند الباب 
مناف: الحين بطلع لك
فارس: زين .. نزل من السياره و وقف عند باب البيت اللي بالعافيه انفتح .. وشاف ملاك واقفه له عند الباب .. كانت جميله بشرتها بيضه وعيونها سود سواد الليل .. بس حزينه .. طالعت فارس ونزلت راسها من الخجل و فارس بعمره ما شاف بجمالها .. كانت متوقع يشوف العكس .. توقع انه يشوف وحده قذره وشكلها مو مرتب .. بس بالرغم من الفقر اللي عايشه فيه بس كانت مرتبه وعلى قدها .. 
مناف منزله راسها: والله لو مو الحاجه .. ما طلبتك يا ولد الحلال 
فارس من الصدمه يطالعها: هااا 
مناف ما رفعت راسها: اسمحلي عنيتك في هالليل
فارس بعيون حايره: تفضلي .. ومد ايده بالظرف اللي فيه الفلوس
مناف مدت ايدها وشاف فارس البياض: مشكور .. ما قصرت .. الله يوفقك ويستر عليك ويسعدك وخنقتها العبره وسكتت
فارس: هالعيون ما تستاهل انج تجرحينها بدموعج 
مناف منحرجه: ............................
فارس: زين ما عندج قرايب من صوب امج او ابوج؟
مناف: يمكن عندي ويمكن لأ
فارس: شلون ؟؟ بعد ردج دبلوماسي ..
مناف: الحياه تعلم .. من طرف ابوي ما عرف حد .. لكن امي عندها 3 خوات بس هم اغنياء وعمرهم ما سألوا فينا .. احنا بالنسبه لهم شي يتفشلون منه .. لان احنا فقراء .. منبوذين 
فارس: الله الغني ..
مناف: ونعم بالله .. المهم انا لازم اروح الحين اوعدك ارجع لك المبلغ اول ما حصل فرصه والسموحه اني غلبتك معاي وقعدتك من نومك وطلعتك في هالليل ..
فارس: ولا يهمج .. و لو بغيتي اي شي ترا انا حاضر ولا تستحين يا مناف
مناف: الله يسلمك والله انت ولد حلال ..
فارس: الله يستر عليج وديري بالج على نفسج .. مع السلامه
مناف: الله وياك .. 
سكرت الباب اللي بالعافيه تسكر لانه قديم .. ركب فارس السياره مصدوم من الموقف ويفكر في مناف .. ماشالله عليها جميله وقمر ... الله يستر عليها وعلى بنات المسلمين .. وصل البيت قبل اذان الفجر بشوي .. راح غرفته وصلى ركعتين وتم يدعي لمناف واهلها بالستر .. طلع من الغرفه يقعد اهله للصلاه .. طلع المسيد مع عبدالعزيز .. 
بعد الصلاه ..
عبدالعزيز: فارس .. بتم هني 
فارس: اي روح البيت .. ابي اقرى قرآن
عبدالعزيز: خلاص عيل .. مع السلامه ..
طلع عبدالعزيز من البيت متجه للمستشفى عند اخوه وابوه ..
عبدالعزيز: صباح الخير ..
جاسم: صباح النور
عبدالعزيز: ها بو محمد شو اخبارك؟
جاسم: الحمدلله .. بس انا بوسلطان 
عبدالعزيز: سلامي عليك يا بو سلطان .. شي شي شي
جاسم: هههههههه
عبدالعزيز: وين ابوي وتركي ؟؟
جاسم: ابوي راح مع الدكتور .. وتركي يبدلون له الجبس
عبدالعزيز: جسوم .. تبي حليب
جاسم: اي 
دخل عليهم بوفارس: هلا والله بو سعود
قام عبدالعزيز باس راس ابوه: شحالك يبه
بوفارس: الحمدلله ... اخباركم فالبيت .. 
عبدالعزيز: الحمدلله بخير 
بوفارس: تريقتوا يبه ؟
جاسم: انا بشرب حليب .. بعدين باتريق
عبدالعزيز: تريقت مع امي وايمان فالبيت 
بوفارس: بالعافيه .. 
عبدالعزيز: اصب لك حليب يبه
بوفارس: اي يبه 
صب عبدالعزيز الحليب لابوه وقرب يهمس في اذنه ...
عبدالعزيز: بوفارس .. شو صار على موضوعي 
بوفارس مبتسم: اليوم بكلم اختك مريم عشان تاخذ راي البنت .. سألنا عنها وعن اهلها والحمدلله .. ناس فيهم خير .. لاتشيل هم
عبدالعزيز مستانس: انشالله يبه
بوفارس: على شو مستعجل .. بعدك صغير ..
عبدالعزيز: البنت حبوبه
بوفارس بخبث: اخاف حبوبه بس
عبدالعزيز انحرج: ................
دخل عليهم تركي وكان يمشي بالعكاز .. 
تركي: السلام عليكم
الكل: عليكم السلام
بوفارس: ها يبه .. ماشالله اليوم بالعكاز .. 
تركي: اي الحمدلله
عبدالعزيز: يعطيك العافيه
تركي: الله يعافيك
تموا الشباب يسولفون .. وبوفارس طلع عنهم .. واتصل لمريم بنته
بوفارس: مرحبا مرايم
مريم: هلا بابا .. شحالك؟
بوفارس: الحمدلله .. في حد حولج مرايم؟
مريم: عندي امي وايمان وفارس
بوفارس: روحي بعيد عنهم .. 
مريم طالعتهم بخبث: تبيني اروح بعيد عنهم بابا .. تبي تقولي سالفه ماتبي حد يعرف شي .. وراحت بعيد عنهم ..
فارس وايمان يطالعون مريم بفضول
بوفارس: ياللوتيه .. قولي لي بروحج الحين
مريم: اي
بوفارس: زين .. سمعي كلامي عدل وخليه بيني وبينج ..
مريم: انشالله
بوفارس: عندج صديقه اسمها نوره بنت محمد .... صح
مريم باستغراب: اي عندي .. ليش؟
بوفارس: ابيج تاخذين رايها في الزواج .. هل هي متقبله فكره الزواج .. والزوج نفسه قبل الزواج
مريم: بابا مو فاهمه شي
بوفارس: انا افهمج .. اخوج عبدالعزيز قرر يكمل نص دينه .. واختارها .. وانا سألت عن اهلها وما عليهم زود الصراحه .. نتشرف بنسبهم ..
مريم بوناسه: وااااو احلى خبر ..
بوفارس: هيييييي صبري عن الينون .. اول سوي اللي قلت لج عليه و لاتقولين لحد شي .. قيسي النبض عندها عشان نتقدم رسمي .. زين يمه 
مريم: انشالله بابا .. 
بوفارس: عيونه انتي ... بس خلج سياسيه مو ادشين في الموضوع على طول .. تحملي 
مريم: كيف سياسيه بعد؟!!؟
بوفارس: يعني ما تقولين لها اخوي يبيج .. لأ . سأليها عن حياتها وخططها للمستقبل .. حاولي تعرفين شو طموحاتها .. بعدين دخلي عليها من مدخل ثاني عن العرس والزواج والاستقرار .. ولما تحسين براحه وايجابيه من ناحيتها اخذي رايها في اخوج وبعدين فجري المفاجأه وقولي لها ان عبدالعزيز بيتقدم لها بس وانتي حابه تاخذين رايها قبل ما يصير كل شي رسمي .. واذا الامور تمام بلغيني عشان نتقدم رسمي اوكي ..
مريم: اوكي .. ولا يهمك .. انا قدها .. انا .... ويقاطعها بوفارس
بوفارس: هييييي يالمربوشه .. اثقلي .. ولا تنسين تردين علي
مريم تضحك: هههههههه من عيوني
بوقارس: يسلم لي عيونه انا .. يلا ابوي مع السلامه
مريم: الله وياك بابا ..



" ما وعدت انك تقاسمني المحبه .. وتبقى لي حب ولدروبي دليل "
الجوهره: هلا والله بهالصوت
ابراهيم: الله يحي هالصوت .. شخبار جوهرتي؟
الجوهره: مستانسه والله
ابراهيم: يا عسى هالوناسه دوم
الجوهره: وحليله خالي رحنا معاه المجمع وقعدنا في الكوفي شوب .. وتم يسولف لنا عن طفولته .. سوالفه تضحك .. بس مسكين عانا فيي حياته مؤخرا ..
ابراهيم: انشالله هالوناسه ماتفارق روحج وحياتج .. ويا ربي تخلي لهم خالهم
الجوهره: انشالله الله يسمع منك
ابراهيم: تدرين يا عيوني .. 
الجوهره: شنو حياتي ؟
ابراهيم: من رجع خالج ونفسيتج وايد متطمنه و مرتاحه .. احسج غير .. رجعتي جوهرتي اللي اول ما عرفتها .. تذكرين حيويتج ونشاطج وضحكتج على حياة الوالد والوالده .. كنتي كتكوته وقتها بس عسل وربي عسل .. ولما صار اللي صار تحملتي مسؤلية اخوانج وكافحتي عشان راحتهم .. بس الله جزاج ورجع لكم خالج وانشالله بيعوضكم .. لان الحين نفسيتج تدل على ان خالج شل حمل كبير كان على ظهرج .. الله يعطيج العافيه حياتي .. 
الجوهره تصيح: الحمدلله ان خالي رجع لنا
ابراهيم بضيفه: حياتي ليش هالدموع .. كفايه دموع ابي البسمه ترجع لشافتج .. ابي اسمع الضحكه .. ابي اشوف الدلع اللي تعودت عليه .. مسحي هالدموع ..
الجوهره: آآآه يا ابراهيم هاي دموع الفرح .. انت ذكرتني بحياتي اللي اهملتها .. لان هدفي كان اخواني وبس .. فديتك يا ابراهيم بدونك ايش كنت بسوي ..
ابراهيم: انتي الخير والبركه .. الله يحفظج حق شبابج .. الا اخوج يوسف شو اخباره؟ من فتره ما شفته ؟ مشغول ؟؟
الجوهره: يعابل صديقه مرقد في المستشفى .. مسوي حادث
ابراهيم: جزاه الله خير .. 
الجوهره: وياك يا عيوني 
ابراهيم: الا بقولج جوهرتي .. 
الجوهره: قول فديتك
ابراهيم بتردد: انا كلمت امي واختي عنج
الجوهره منحرجه: ..........................
ابراهيم بخوف: وين رحتي ؟؟؟ معاي جوهرتي 
الجوهره بهمس: ايوه
ابراهيم تنفس براحه: زين ما رديتي على كلامي .. امي واختي قريب بيزورونكم 
الجوهره: حياهم الله .. 
ابرهيم بصوت عالي: فديتج والله يا جوهرتي ..
الجوهره: زين شفيك ؟ شوي شوي .. 
ابراهيم بوناسه: ما تتصورين شلون انا مستانس .. الله يخليج لي يا جوهرتي .. انتظر هاليوم من 8 سنين .. و رجعت خالج فاتحة خير علينا 
الجوهره بتموت من الحيا: زين .. انا لازم اروح الحين ..
ابراهيم: فديت اللي يضيعون السالفه .. خلال كم يوم بيتصلون لكم الاهل انشالله
الجوهره: خير انشالله .. 
ابراهيم: زين حياتي روحي الحين ما قدر احرجج اكثر من جي .. ههههههههههه
الجوهره بدلع: يالشرير .. بااااااااي
ابراهيم: الله وياج حياتي .. 
سكرت من ابراهيم وتمت تصيح من الفرحه ..
الجوهره: واخيرا الله بيجمعني بك بالحلال يا ابراهيم .. الحمدلله رب العالمين .. يا رب تيسر امورنا يا رب .. 
خالد راح عند ابوه عشان يكلمه عن تصرفات اخوه علي .. لانه لازم يوقفه عند حده .. راح خالد مكتب ابوه طق الباب ودش ..
خالد: ها يبه مشغول ؟
بومحمد فصخ نظارته: هلا يبه خالد .. تعال 
خالد: شحالك يبه ؟
بومحمد: الحمدلله .. انت شو علومك ؟ وشلون على تجارتك انت و ولد عمك فارس؟
خالد: الامور ماشيه تمام والحمدلله .. وفارس ولد عمي ماشالله عليه شغول .. ومو مقصر في شي
بومحمد: يبه لو احتجتوا اي شي احنا حاضرين .. لا تستحي تطلب مني او من عمك
خالد: ماتقصرون والله .. بس يبه بغيتك في سالفه ..
بومحمد: عسى ما شر يبه ..
خالد: السالفه تخص علي اخوي؟
بومحمد مستغرب: علي اخوك .. شو فيه ؟؟ 
خالد: علي وايد تغير يبه .. تصرفاته غريبه من اول ما جى .. 
بومحمد مو فاهم شي: شلون تصرفاته غريبه ؟ 
خالد: ما كلمتك الريم اختي امس ؟؟
بومحمد: لا ما كلمتني .. ليش؟؟
خالد: مع اني موصيها 
بومحمد: على شو موصيها ؟؟ امس لما رجعت البيت ما شفتها .. كانت نايمه
خالد: اهاااا
بومحمد: شو اللي صاير من وراي ؟؟ علمني ..
خالد بتردد: يبه .. علي اخوي .. مممممممم علي 
بومحمد بصوت عالي: شو فيه علي .. 
خالد ارتبك: علي مد يده على الريم ونتفها من الضرب ...
بومحمد قام من الكرسي وضرب الطاوله بيده من اللي سمعه: شوووو .. مد ايده على اخته ؟!! على اي اساس ؟؟
خالد: استهدي بالله يبه .. خل افهمك الموضوع
بومحمد: مابي افهم شي .. روح ناده لي الحين والريم معاه .. بسرعه يا خالد
خالد بخوف وخضوع: انشالله يبه .. طلع من المكتب وراح غرفة علي ومالقاه
خالد: مصيبه علوه محد .. ابوي بيقلب البيت علينا .. راح غرفة الريم وشاف محمد في ويهه وسأله عن علي
خالد: محمد .. وين اخوك المؤدب علي ؟
محمد: مادري به ؟؟ من العصر الاخ طالع .. ليش ؟
خالد: ابوي يبيه .. 
محمد: ليكون قلت له شي .. خلود امي حلفت علينا 
خالد: لا ما قلت له .. انت ما تدري شو صار امس؟!!؟
محمد مستغرب: شو صار ؟؟
خالد: اخوك الكريم .. ضارب الريم .. وزين ما كسر ويهها بس
محمد بعصبيه: شو ... الريم .. الريم .. ويطق بابا غرفتها بقوه .. الريم طلعي .. 
الريم طلعت متخرعه: نعم شو صاير ؟؟
محمد من شاف ويهها و الدنيا صارت سوده جدامه: شو سوى هالمتوحش ؟؟!!!
الريم: الله يسامحه اخوي .. 
خالد: تعالي تحت المكتب .. 
الريم: المكتب !!!!
خالد: اي ابوي يبيج
الريم بخوف: هاا ابوي .. زين زين بنزل
محمد نزل تحت بسرعه
خالد: محمد على وين ؟
محمد وهو ماشي: اجيب المتخلف اخوك من وين ما يكون .. 
خالد: الله يستر بس .. نزل زالريم لحقته .. اول ما دخل المكتب شاف ابوه رايح راد ويطل من الدريشه وعلى اعصابه .. 
خالد: يبه هاذي الريم عندك ..
بومحمد من شاف ويهها وسحبها لصدره وبحنان واساها .. 
بومحمد: سمالله عليج .. ليش سوى جي .. ليش ؟؟
الريم صاحت بصوت عالي: بدون سبب مقنع .. قلت له اني مستأذنه منك يوم بطلع وضربني .. 
ما كفاه ودش علي الغرفه وفشلني مع بنت عمي مريم لما كنت اكلمها على التلفون .. يشك فيني يا يبه وهني صاحت بحرقه وقهر ... يشك فيني .. انت عمرك ما مديت ايدك علينا ولا لحظه شكيت في تربيتك لنا .. اما هو اهانني .. يبه يبه .. وتمت تصيح بحزن على صدر ابوها ..
بومحمد مسح دموع الريم وتم يشوف الجروح اللي بويهها: انا اوريج فيه ..
بومحمد يصارخ: محمد .. يا محمد .. 
خالد: يبه محمد برا في الحوش .. يحاول يتصل بعلي ..
بومحمد: وليش وينه حضرت جنابه ؟؟
خالد: مادري يبه .. 
بومحمد: ناد لي محمد الحين .. 
خالد تخرع من ابوه: انشالله .. وطلع من المكتب راح عند اخوه
خالد: حمود .. حمود 
محمد: ها شو فيك ؟؟
خالد: ابوي يبيك 
محمد: قوله جاي .. بس اتصل على المتخلف اخوك عشان يجي البيت
خالد: الوالد مشوط .. خل عنك المتخلف .. وتعال معاي 
محمد لحق اخوه: وراك .. 
خالد: ما رد عليك ؟
محمد: لا مايرد .. مادري شو سالفته ؟؟
دخلوا الاخوان المكتب .. 
بومحمد: وينه طال عمره .. سموه علي ... 
محمد: اتصلت عليه ومايرد .. الحين بتصل مره ثانيه
بومحمد: يلا بسرعه .. اتصل محمد جدام ابوه .. وما رد عليه علي .. 
محمد: ما يرد يبه .. يمكن ناسي جواله في السياره 
بومحمد: خالد .. 
خالد: نعم يبه .. 
بومحمد: روح طلعه لي من تحت الارض .. ما ترجع البيت الا وهو معاك .. سمعتني 
خالد متوهق: انشالله يبه .. طلع من البيت يدور اخوه .. 
الريم بخوف: يبه
بومحمد: ها يبه .. قولي .. 
الريم: ابي اروح غرفتي ارتاح .. 
بومحمد: ما تروحين .. ارتاحي على الكرسي 
الريم بخوف: انشالله يبه 
محمد: يبه اجيب لك شي ؟
بومحمد: قولهم يجيبون لي قهوه
محمد وهو طالع: انشالله 
شافته ام محمد وهو طالع من المكتب .. وقدها سمعت الحشره بس خافت تدخل .. 
ام محمد: محمد يبه
محمد: هلا يمه
ام محمد: شفيه ابوك ؟
محمد: معصب على علوه
ام محمد بخوف: ليش؟.. ليكون قلتوا له شي؟؟
محمد بعصبيه: لا .. ويه بنتج قاله كل شي
ام محمد: شو فيها بنتي؟
محمد: اللي ما يحشم حد مد ايده عليها .. وقالها اللي صار 
ام محمد وتصفق ويها: ليش جي تسوي باختك .. حرام عليك .. الله يعينك على ابوك .. شو اللي غيرك يا ضناي 
محمد: ولدج ذي مب صاحي 
ام محمد: الله يهديه
محمد: يمه .. ابوي يبي قهوه
ام محمد: تعال اسويها وخذها معاك .. 
اما الريم كانت ميته من الخوف من المواجهه اللي بتصير .. دخلت عليهم اسماء .. 
اسماء تكض ناحية ابوها: بابا
بومحمد حضنها وابتسم: هلا اسامي 
اسماء وتبوس ابوها وتحضنه: مووووح .. بابا نروح المكتبه نشتري دفتر وألوان
بومحمد: مو الحين بابا .. صبري بنروح فالليل 
اسماء بدلع: بس بتسكر المكتبه .. بابا عاااااد .. الحين
بومحمد: لا ماتسكر .. عااااد
اسماء وحطت ايدها على ويهه ابوها: يلا عاااد .. الحين .. الحين .. يلا 
بومحمد يبوس ايدها: موووح .. مو الحين .. تبين اقول لفاضل يوديج مع فهد 
اسماء تفكر: مممممممم زين .. عشان انت بتوديني متأخر .. بروح مع فاضل
بومحمد نزلها: روحي نادي فاضل وفهد .. يلا يبه
اسماء: انشالله 
بومحمد: عفيه بنتي 
الريم كانت تتفكر في تعامل ابوها مع اختها .. قلبه طيب بس ما يرضى بالغلط .. الله يخليك لنا يا يبه..
الريم: يبه .. بروح اشرب ماي
بومحمد طالعها: الريم تعالي يبه
قربت الريم من ابوها: نعم يبه
بومحمد: يبه انا داري انج ما تبين تشوفين اخوج وانا اهاوشه .. صح ؟
الريم منزله راسها: صح يبه .. ولو هو بعد اكبر مني .. يكسر خاطري حتى لو غلط علي
بومحمد حط ايده على كتفها: ولا يهمج يالحنونه .. مثل امج .. بس بناديج بعد ما تفتهم وياه 
الريم ابتسمت لابوها: انشالله .. 
في بيت بوفارس مريم وفاطمه وايمان قاعدين مع بعض في غرفة ايمان .. 
فاطمه اطالع نفسها في المرايه: شو رايكم نقول لفارس يودينا البحر.. 
ايمان وتلعب بشعرها: شلون نروح بدون جويسم .. 
فاطمه: لا مانروح كلنا .. بس احنا الثلاثه .. نتمشى شوي .. 
مريم: ونقعد مع فارس نشوف شو فيه .. 
ايمان: اي صح .. لان حالته مو عاجبتني هاليوين اللي فاتوا
فاطمه باستغراب: ليش شو فيه اخوي ..؟ مريم وايمان قالوا لها سالفة المكالمه اللي قلبت كيان اخوهم
فاطمه: احلفو انتوا الثنتين .. وليش انا اخر من اعرف بالسالفه ..؟؟؟؟
ايمان: احم .. انا ما نسيت الموضوع بس ما حبيت اتكلم فيه ... توقعت ان مريم بتقول لج .. 
فاطمه طالعت مريم: ها الشيخه مريم .. عذرج .. ؟
مريم: عذري .. هههههههههه ما عطت الموضوع ذيك الاهميه .. 
فاطمه: شلون ما عطتوا الموضوع اهميه .. مو اخوكم ... ولا شلون .. 
مريم: بدت الاخت فاطمه بالمواعض .. 
ايمان: ههههههههه
فاطمه طبت عليهم: يالدببه .. 
ايمان: هيييييييييييي فطوم قومي عني .. 
فاطمه: ما جني الكبيره بينكم 
مريم: ههههههه .. زين الحين عرفتي الموضوع قومي عني .. 
ايمان: وعني ..
فاطمه قامت عنهم: لا تعيدونها زين .. 
ايمان: زين مريم روحي قولي لفارس عشان نجهز 
مريم: اخاف يقولي لأ .. فطوم روحي قولي لفارس .. انتي ما يرد لج طلب 
فاطمه: ممممممممممم بفكر .. 
مريم + ايمان: عااااد
فاطمه: it’s pay back time باذلكم شوي .. كيفي .. 
ايمان: يلا عاد فطيم .. انتي الكبيره ولازم تعطفين علينا ...
فاطمه: صج عاد .. الحين انا صرت الكبيره .. ممممم بعد ترجوني 
مريم: يلا فطوم .. نبي نصلي العصر ونطلع .. وما نتأخر لازم المغرب نروح لجاسم .. 
ايمان: عفيه فطيم .. 
فاطمه: مممممم الموضوع جاري التفكير .. 
ايمان: ولا مذلتج ... انا بروح اقوله 
فاطمه: لو وافق لج اللي تبينه .. 
ايمان يثقه: بتشوفين .. وراحت ايمان غرفة فارس .. طقت الباب دخلت لقته منسدح على السرير ومغمض عيونه .. 
ايمان" باين عليه في عالم ثاني ": احم .. احم .. السلام عليكم اخوي الموقر فارس .. 
فارس فتح عيونه بتكاسل: عليكم السلام جلالة الملكه ايمان بنت محمد .. 
ايمان: اقول طال عمرك .. عساك مو تعبان ؟؟
فارس: لا موتعبان حضرت جنابج .. هاتي من الاخر 
ايمان: يعطيك العافيه طويل العمر .. اي .. اي .. قربت من السرير وقعدت جنب فارس .. 
فارس: اي .. اي .. شو وراها 
ايمان مو عارفه من وين تبدا: بعد اخبارك طال عمرك .. شلون امورك هالايام ؟
فارس امشي مع ايمان: اخباري طيبه .. وكل اخبار الخير عندي طال عمرج .. 
ايمان: الله يسلمك .. ويعطيك العافيه .. عساك على القوه ..
فارس تكى على ايده وهو منسدح مجابلها: الله يعافيج ويحفظج يا هلا ويا مرحبا ..
ايمان"حشى ما يزهق هاذي": احم .. احم ..
فارس: حلو حلو 
ايمان: على قلبك بو الشباب
فارس: يسلمج ربي طال عمرج .. فالخدمه احنا .. 
ايمان"حشى باله طويل .. زهقني ماعرف شلون بقوله": واخبارك بومحمد ؟
فارس: الحمدلله .. تمام التمام ..
ايمان: بتطلع مكان اليوم طويل العمر .. 
فارس: ماعتقد والله .. تعبان حتى مالي خاطر اروح المستشفى .. 
ايمان: الله يعينك طال عمرك
فارس: اي طال عمري وطال عمرج 
ايمان: مالك خاطر تروح تتمشى على البحر؟
فارس"صدقيني بازهقج يا ايمان صبري": لا مالي خاطر كلش ... 
ايمان: احم احم .. كلش يعني حتى مالك خاطر تشم نسمة البحر
فارس: هوا بيتنا شحلاته
ايمان: اح .. اح .. 
فارس: وغصه .. اقصد سمالله عليج
ايمان: احم .. الله يسلمك اخوي
فارس: يلا برا اختي .. 
ايمان: خير اخوي .. تكلمني 
فارس: اي اكلمج .. ادلين طريقج ولا ادليج 
ايمان وتلتفت حواليها: من تكلم اخوي .. 
فارس: اكلمج اختي .. يلا شلي عمرج وبرا .. 
ايمان: اننشالله طال عمرك .. بس ممكن طلب قبل ما طلع
فارس: لا مو ممكن
ايمان وبسرعه تتكلم: فارس .. ارجوك ممكن تودينا البحر .. ارجوك قول اي .. وركضت عند باب الغرفه تنتظر الرد
فارس يطالعها بخبث: مممممممم زين مو موديكم براااا ... ههااااااي ومات من الضحك 
طلعت ايمان خايب ظنها" الدب .. ساعه اتحايل عليه .. واخرتها يفشلني وبكل برود يقولي لأ .. آآآه وين اودي ويهي من فطوم ومريوم .. راحت غرفتها وشافتهم ينتظرون النتيجه .. اول ما دخلت الغرفه .. الا فاطمه ومريم وبصوت عالي ضحكوا عليها: هههههههههههههههههههههههه
ايمان: ضحكوا شعليكم 
فاطمه: اروح انا اكلمه ... 
ايمان ومريم: اي عاااااااد
مريم بترجي: يلا تأخر الوقت 
فاطمه تمشي ببرود: مممممممم .. كنت بروح بس خلاص غيرت رايي
ايمان: مذله .. فطوم عاد روحي قولي له
فاطمه: اسمي فاطمه .. ولا تدرين ناديني الاميره فاطمه
ايمان: الاميره فاطمه .. ممكن تكلمين اخونا الموقر فارس
فاطمه: بغير اسمي من الاميره فاطمه الى ..... 
تقاطعها مريم: المذله فاطمه ههههههههههههه
وكلهم ضحكوا .. راحت فاطمه تقول لفارس يوديهم .. 
طق .. طق .. 
فارس: اختي ايمان .. لادشين 
فاطمه: وووووووع انا مو ايمان
فارس ضحك: هههههه تعالي فديت قلبج فطوم 
فاطمه دخلت الغرفه وابتسمت لأخوها: هلا فارس
فارس: اهلين ... شو اخبارج؟
تمام .. يا ضايق الصدر 
فارس: منو يقول اني متضايق
فاطمه: انا مانتظر حد يقولي .. قلبي يحس فيك
فارس: فديت قلبج .. بس هالمره احساسه غلط حبيبتي 
فاطمه: مستحيل
فارس يضيع السالفه لانه خاف يضعف جدام اخته ويقولها السالفه: مطرشينج الربع ...
فاطمه: ههههههههه اي
فارس: لأ
فاطمه: يلا فارس .. قوم تنشط شوي .. قوم 
فارس: وين تبون تروحون؟
فاطمه: نشم هوا على السيف .. مو مطولين .. 
فارس: خليها مره ثانيه .. 
فاطمه: عشان خاطري فديتك .. قوم
فارس: وانا اقدر على دلعج يا فطوم .. اجهزوا .. عندكم 10 دقايق لو تأخرتوا بغير رايي .. 
فاطمه لا شعوريا باسته وطلعت: هييييييييييي
فارس: هبله فطيم .. 
راحت الغرفه و واونها حزينه ..
ايمان: ها بشري .. 
مريم باستغراب: معقوله فارس يقول لفطوم لأ ؟؟!!!
فاطمه بحزن: ترجيته .. وما رضى
ايمان: لا .. اكيد اخوي صار بعقله شي .. مكالمة ذاك اليوم سوت فيه هاي كله!!!
فاطمه: ايه عليك ياخوي 
مريم: اوهووووووووووو
فاطمه: يقول لكم فارس لو ماجهزتوا خلال 10 دقايق بيغير رايه .. وراحت غرفتها تركض عنهم ..
ايمان: دبه يا فطوم .. دبه
مريم: هههههههههههههههههههه
جهزوا البنات وفارس كان ينتظرهم فالصاله .. اول وحده نزلت ايمان ..
ايمان: مرحبا اخوي فارس .. 
فارس: هلا والله اختي ايمان 
ايمان: ابغي اعرف سر تأثير فطوم عليك
فارس: هههههههههههههه نقطة ضعفي الدلع .. وفطوم دلوعه .. ودلعها موووت
ايمان: وووووي هاي كله فطوم .. عيل ما شفت دلعي كيف .. مو الدلع يغار مني .. احم احم 
فارس: الله يشفيج اخت ايمان .. ما يركب عليج الدلع .. وووع
ايمان: صج عاد .. اصلا انت ما تدري ان فطوم ماخذه الدلع من انا .. هع
فارس: لو فطوم ماخذه الدلع منج ... صدقيني اتبرى من فطوم .. 
ودخلوا عليهم مريم وفاطمه
فاطمه: شو فيها فاطمه .. سمعت اسمي
ايمان: حشى الذيب على طاريه .. يالذيبه .. 
مريم: الحين اختي ذيبه يالمتوحشه
ايمان: هههههههه ليش متوحشه .. شايفتني علي ولد عمي 
مريم + فاطمه: ههههههههههههههههههههههه
فارس باستغراب: شو سالفة علي ولد عمي ... وليش تقولين عنه متوحش ؟؟!!
مريم: الله يسلمك .. امس علي منتف الريم بنت عمي من الضرب
فارس: افااااا علي يسوي جي .. يمد يده على حرمه .. 
فاطمه: لو تشوف ويها شلون معلم من الضرب .. تعور القلب مسكينه 
فارس مستغرب: علي !! متأكدين علي!!!
ايمان: اي علوه هالجحش
فارس: عمي يدري ؟؟
ايمان: مادري ..؟
فارس: الله يعين علوه لو درى عمي ..
فاطمه وايمان: ليش؟؟
فارس: عمي ما يرضى بالغلط .. وتعرفونه يموت في بناته .. ما عنده الا هالاثنتين .. 
مريم: ايه عليها الريم .. كانت تعور القلب
فارس: الا الله يعين علوه .. اقل شي ممكن يسويه عمي انه يطرده من البيت .. 
ايمان باستغراب: شو يطرده .. بل
فارس: عمي لما يعصب ما يشوف جدامه
مريم: زين يلا نكمل في السياره
فارس: يلا .. 

هنادي: خالي شرايك اعزمك على كوفي لاتيه .. 
سلمان مبتسم: ما عندي مانع .. 
الجوهره: هييي انتي ... بسج طلبات من خالي 
سلمان: خليها تدلع .. توها ورده
الجوهره: يه خالي .. وايد معطها ويه .. زياده عن اللزوم
سلمان: وهالورده تستاهل 
الجوهره: والله .. وانا شنو ؟
هنادي: انتي جذور هالورده .. انتي الاساس 
الجوهره قامت وحضت اختها: فديت عمرج يا هنود
هنادي: خلاص قومي باصيح .. 
سلمان يطالع بنات اخته"الله يخليكم لبعض"
هنادي: ها خالي .. اجهز 
الجوهره: وليش انتي اللي تجهزين بس؟؟
هنادي: باسوي Undo ... ها خالي نجهز 
سلمان والجوهره: ههههههههههههه عبيطه
طلعوا من البيت وراحوا الكوفي شوب اللي تعودوا يروحون له مع خالهم 
الجوهره: ناقصنا يوسف فديته 
سلمان: قلت له خذ اجازه يوم واحد .. ما طاع كلامي .. قالي عنده شغل وايد .. ويبغي يخلصه عشان بيطلع اجازه طويله .. يقول يمكن يسافر مع ربعه
الجوهره: باستغراب: يوسف بيسافر .. ومع ربعه !!
سلمان: انا اقترحت عليه .. وبالعافيه وافق
هنادي: مسكين يوسف والله .. ما شاف الدنيا .. دفن نفسه معانا ..
سلمان: يقول للحين ما قرروا وين بيروحون .. 
الجوهره: انشالله يستانس فديته
هنادي: انتي كل شوي تتفدينه .. ليكون ريلج هو .. 
الجوهره: يالملسونه انتي .. 
سلمان: زين ريه وسكينه ... شتبون تطلبون .. الريال ينتظر .. 
الجوهره: ههههههههههههه
هنادي بلقافه: انا ابي المعتاد .. تعرفون طلبي ..
سلمان ضحك على لقافتها: ههههههههههه هنود يالملقوفه ..
هنادي انحرجت: هااااا
الجوهره: بصراحه يا خالي .. سكتها .. ههاااااي
هنادي: خالي فشلتني .. ماحبك ..
سلمان: يه .. انا ما فشلتج .. بس مدحتج 
الجوهره: هههههههه وينك يا يوسف تشوف ويه هنادي .... هههههههه
هنادي و ويها احمر: خالي شوف جوجو ..
سلمان: جوجو .. ما قلت شي يضحك .. مدحت هنوده شوي .. 
الجوهره ماتت من الضحك .. وهنادي شوي وتصيح .. 
من بعيد كان في شخص يراقب هنادي .. من اول ما دخلت الكوفي شوب .. انعجب بحركاتها وايد .. وتذكر انه انه شافها من قبل .. بس ما حطها في باله .. لكن هالمره ارتسمت ملامحها في عقله وقلبه هالشخص يطلع نواف .. طبعا ما تكلمت عنه من قبل ..
نواف عمره 30 سنه مو متزوج .. ابوه توفى لما كان عمره 25 عنده اخت وحده اسمها منيره متزوجه .. بس هو عايش مع امه .. 
كان قاعده بروحه على الطاوله اللي بالزاويه ويقرى الجريده .. لفتت نظره هنادي بدلعها وعفويتها .. كانت هنادي مندمجه مع خالها واختها بالسوالف لما طاحت عينها بعين نواف اللي كان سرحان فيها هنادي سرحت بنظراته وبعدين استحت نزلت راسها .. انتبهت لها الجوهره .. حاولت تتبع نظرات اختها بس هنادي نزلت راسها قبل ما توصل الجوهره للشخص اللي ناظرته هنادي .. 
هنادي"هاذي ليش يطالعني جي"
الجوهره"في من كانت هنادي سرحانه .. عيونها كانت ضايعه"
سلمان"شفيهم بنات اختي .. صخوا مره وحده"
نواف"الله الله على الجمال الرباني .. شهالعيون اللي تذبح"
سكتوا هم الاربعه .. وكلن في قلبه كلام للثاني .. بس مو عارفين كيف يوصلونه لبعض .. في لحظه تجمدت كل المشاعر والافواه .. في لحظه كلهم حسوا بالحنان والحب .. ويا اسعدها من لحظه عاشوها هم الاربعه .. بعيون حايره وقلوب حنونه .. قطع لحظةالصمت وصول الطلب ..
سلمان: Thank you
الجرسون: You welcome sir, any thing else sir
سلمان: No, thank you again
هنادي: خالي .. ابي سكر زياده
سلمان: روحي على الطاوله اللي في الزاويه وخذي اللي تبينه .. واشر على الطاوله
هنادي تابعت اتجاه ايد خالها وشافت ان الطاوله جنب طاولة صاحب الجريده مثل ما سمته في قلبها
هتادي: هااا خالي ... مممممم
الجوهره: شفيج ... روحي
سلمان: هنوده .. شفيج يبه ؟
هنادي"وصاحب الجريده": بس في واحد قاعد هناك ..
الجوهره: شفيه ؟؟ بياكلج ؟
سلمان: روحي يبه .. الولد مشغول بجريدته .. 
هنادي بخضوع وتوتر: اوكي .. مشت بخطوات متقاربه وبطيئه .. مرت من جنبه .. وصاحب الجريده مثل ما سمته ما رفع عينه عليها احتراما لنظرات خالها اللي كانت تتبعها عشان تحسسها بالامان .. مدت ايدها وخذت 3 اكياس من السكر ومن الارتباك طاح كيس السكر على الارض .. و زاد ارتباك هنادي اكثر لان صاحب الجريده طوقها بنظراته وهي نازله ترفع السكر من الارض .. في هاللحظه تمنت لو الارض انشقت وبلعتها .. مشت صوب طاولتهم عند خالها واختها .. وقعدت على الكرسي بهدوء وكانت منزله راسها ومتوتره .. 
سلمان: هنوده ..شفيج؟
هنادي وكانت تتعلثم في الكلام: ما .. ما ... مافيني .. شـــ شي
سلمان: بهدوء: اللي قاعد على الطاوله اللي هناك .. ضايقج بشي .. وانتي رايحه ؟؟
هنادي: لــ لــ لالالا .. 
الجوهره: شفيج هنود؟!؟!؟
هنادي بعصبيه وتوتر: ما فيني شي .. اففففففففففف
الجوهره فضلت السكوت .. وتمت اطالع خالها .. و خالها يبادلها نفس النظره .. 
هنادي مدت ايدها على الكوفي وذوبت فيه السكر .. وشربت الكوفي وكلت الكيك في صمت وهدوء
اما سلمان وبنت اخته الجوهره .. كانوا يطالعون بعض طول الوقت وعيونهم تتكلم .. طلعوا من الكوفي شوب في صمت وراحوا للبيت .. اول ما وصلوا هنادي راحت غرفتها وارتمت على السرير .. والجوهره راحت تاخذ لها شور .. سلمان تم في الصاله ينتظر الجوهره عشان يكلمها في موضوع هنادي .. في لحظة انتظار سلمان في الصاله .. رن تللفون البيت .. ورفع السماعه
سلمان: الو .. السلام عليكم .. 
ام ابراهيم: عليكم السلام يبه .. 
سلمان: آمري يبمه .. من بغيتي ؟؟
ام ابراهيم: ما يامر عليك عدو .. بغيت الجوهره .. 
سلمان: السموحه الوالده .. بس هي مشغوله الحين ..
ام ابراهيم: عيل بلغها ان احنا يوم الاربعاء بنمر عليكم البيت بعد صلاة المغرب اذا انشالله .. 
سلمان مستغرب ومستانس: حياكم الله الوالده .. البيت بيتكم 
ام ابراهيم: الله يحيك يبه .. لا تنسى بلغهم .. قولها ام ابراهيم .. 
سلمان: انشالله .. والنعم يا ام ابراهيم 
سكر الخط وتم يفكر في المكالمه"من ام ابراهيم ؟؟ تعرفها الجوهره من وين ؟؟ معاها بالمدرسه ؟؟ بس مستحيل تعرفها لانها مره كبيره بالسن .. بتنزل جوجو وبسألها"
نرجع لهنادي الهيمانه .. من رجعت من الكوفي شوب والبنت طايحه على سريرها .. حتى ما فضخت عبايتها .. تمت مستلقيه على السرير مغمضه عيونها .. وتشوف في ظلمة عيونها صاحب الجريده .. ونظرته لها وهي قريب من طاولته .. ودارت في بالها اسأله .. 
هنادي" من انت ؟؟ في عيونك حنان وطيبه .. من انت يا صاحب الجريده ؟؟" غفت عينها من غير ما تحصل اجوبه على اسألتها .. دخلت عليها الجوهره وشافت حالتها .. قربت منها تتحس جبهتها .. خافت لتكون اختها تعبانه ..
الجوهره: هنوده .. حبيبتي قومي فصخي عبايتج .. بس هنادي ما ردت عليها .. الجوهره .. حست ان اختها في غفوه .. شلت عنها عبايتها وشيلتها وغطتها ونزلت عند خالها .. ولا تدري شو ثمن نزولها بيكون ؟؟ دخلت الصاله وشافت خالها يتابع المباره .. 
الجوهره: هلا خالي .. 
سلمان: اهلين .. 
الجوهره: مب طالع مكان خالي .. 
سلمان: مادري .. يمكن فالليل امر على عبدالهادي .. اللي كان معاي بأمريكا .. 
الجوهره: اهااا .. الساعه كم بتروح ؟؟ ما بقى شي على الليل .. الحين الساعه 8 ونص 
سلمان: باروح له على الساعه 10 
الجوهره: 10 !! وايد متأخر .. 
سلمان ينكت: احلى المواعيد بعد الساعه 10 .. هههههههههه
الجوهره: هههههههههههه والله انك سوالف يا خالي .. 
سلمان: مممم جوجو .. ممكن شاي بالنعناع من ايدج الحلوه .. وممكن تزيدين النعناع يا عروسه .. 
الجوهره ابتسمت بس استغربت من كلمة عروسه: من عيوني .. وهي رايحه المطبخ تمت تفكر في آخر كلمه قالها خالها" شقصده بالعروسه .. اول مره يقولها لي .. كل يوم اسوي له شاي .. جات على اليوم يعني ليش ؟؟!!" خذت الشاي وراحت لخالها .. قدمت له الشاي وقعدت .. وسلمان كان يفكر كيف يبدى الموضوع معاها .. استجمع قواه ونطق .. 
سلمان: جوجو حبيبتي .. 
الجوهره اتقلب قنوات التلفزيون: هلا خالي .. 
سلمان: من ساعه تقريبا اتصلت وحده اسمها ام ابراهيم .. وحددت موعد بتمرنا فيه .. بيكون يوم الاربعاء ... تعرفينها شخصيا ؟ لانها طلبت تكلمج بس كنتي فوق .. 
الجوهره تجمدت رقبتها وماقدرت تلتفت على خالها .. من الاحراج .. 
سلمان انتظرها ترد او تلتفت عليه .. "شفيهم بنات اختي اليوم" ..." ... 
الجوهره التفتت على خالها: معاك خالي .. 
سلمان: مارديتي علي .. تعرفين ام ابراهيم ؟؟
الجوهره: لا خالي ما عرفها ..
سلمان مبتسم: يعني نقول مبروك .. 
الجوهره انحرجت وطلعت من الصاله .. راحت غرفتها وطبت على السرير .. حضنت المخده وتمت تضحك على نفسها ... اما سلمان اتصل على يوسف يبلغه بهالخبر الحلو .. 
سلمان: هلا يوسف ..
يوسف: هلا والله خالي .. 
سلمان: وينك؟
يوسف: رايح عند تركي ..
سلمان بخبث: رايح عند تركي ولا الحب .. وضحك سلمان بخبث ... هههههههه
يوسف منحرج: احم .. خالي .. رايح عند تركي 
سلمان: زين ماعلينا .. يوم الاربعاء في ناس بيجون يخطبون ... جهز نفسك .. استأذن من الدوام .. ولا دبر عمرك شوف لك اي صرفه لازم تكون موجود
يوسف فرحان: والله .. ومن هالناس ؟
سلمان: مادري والله .. اتصلت وحده اسمها ام ابراهيم .. وحددت موعد يوم الاربعاء
يوسف: خلاص ولا يهمك .. افضي نفسي .. دونت وووري 
سلمان: بارك الله فيك .. اقولك .. متى بترجع البيت ؟
يوسف: يعني ساعه .. او ساعه ونص بالكثير
سلمان: لا تتأخر لاني بامر على عبدالهادي على الساعه 10 
يوسف: انشالله خالي .. 
سلمان: مع السلامه

" لا تغرك الدنيا .. تصبح عديم احساس .. لا تحس يوم انك اصبحت فوق الناس .. حاسب من افعالك ومن دعوة المظلوم .. "

خالد: السلام عليكم جابر .. شو اخبارك؟
جابر مو قادر يسمع خالد من الازعاج اللي عنده: شتقول ؟؟؟؟
خالد رفع صوته: شو اخبارك ؟
جابر: هلا هلا خالد .. شحالك انت ؟
خالد: شو هالحشره اللي عندك .. 
جابر: ولاشي بس مغنى ورقص .. ليفوتك
خالد استغرب" مغنى ورقص": انت وين ؟
جابر: في شقة واحد من الشباب .. 
خالد بتردد: جبور .. علي معاكم 
جابر: علوه موجود .. اناديه لك ؟؟
خالد انصدم: لا لا لا .. وين شقتكم .. انا بامر عليكم .. بس لا تقول لعلوه
جابر: حياك .. وصف جابر الشقه لخالد .. من دون علم علي .. لان جابر كان سكران ولا حاس باللي يسويه .. وعلي لاهي في خرابيطه .. وصل خالد للشقه .. وهو راكب الدري يسمع صوت الاغاني والحشره .. وكان يمشي بتوتر وخوف من اللي بيشوفه .. طق الباب .. بس محد فتح له من الازعاج .. اتصل مره ثانيه على جابر ..
خالد: انا عند الباب .
جابر: جايك ... 
اول مانفتح الباب .. خالد حس بضيقه .. حس ريوله ماتشيله .. شاف العجب .. شراب وبنات ورقص وخلاعه وقلة ادب .. واللي صدمه اكثر .. منظر جابر وهو فاتح الباب بيد والكاس باليد الثانيه .. دخل يدور على اخوه من بين السكارى والشبه عاريات .. وياليته ما شاف اخوه .. كان قاعد على كرسي في اخر الشقه كاسه في يده وبنت في حضنه .. تمنى في هاللحظه لو تنشق الاض وتبلعه ولا يشوف اخوه بهالمنظر المقزز.. اما علي كان مشغول مع كاسه والبنت اللي بحضنه .. رفع عينه على شخص وافق يناظره .. انصدم .. طاح الكاس من ايده وتم فاتح فمه يطالع بخوف واحراج .. خالد قرب من اخوه .. سحب البنت من ملابسها وحذفها على الارض .. مسك اخوه من ايده وطلع معاه بكل هدوء .. علي كان هادي هدوء خالد .. ركبوا السياره ومازال الهدوء سيد الموقف .. حرك خالد ومشى بالسياره لعند البحر .. وقف قريب من السيف .. نزل من السياره راح صوب اخوه وفتح باب السياره وسحب اخوه من ثيابه وقف عند البحر.. دز اخوه في الماي .. وغطس راسه في الماي وطلعه .. ورجع غطس راسه وطلعه مره ثانيه .. تم على هالحاله لمدة دقيقتين .. كان يصيح وهو يسوي هالحركه لاخوه .. وعلي ما ابدى اي ردة فعل ...
خالد: اوعى لنفسك .. شو انت من البشر .. وين راحت تربية بومحمد .. هاى جزاه .. وين ايمانك وين دينك ؟؟ .. ليش مشيت هالطريق ليش؟؟ .. احنا في ايش قصرنا عليك .. ؟؟ عندك اللي غيرك ما عمره حلم فيه .. اهل يحبونك ويدارونك .. ام تحاتيك .. اخوان وخوات يموتون فيك .. كل شي موفرينه لك .. بومحمد قصر في شي .. ماعتقد .. الماده موفرينها لك .. هاذا هو ابوك يشتغل الليل والنهار عشان يوفر لك احسن لبس .. احسن بيت .. احسن سياره .. سفرات و وناسه ودلع .. وهاي جزاه .. خالد رفع علي من كتوفه ودزه في الماي .. رفعه وقام يضربه على ويهه ودموعه مبلله خدوده على حال اخوه .. اصحى .. اصحـــــــــــــــــــــــــى .. 
خالد: علي اخوي اللي تغرب عنا يرجع لنا فاسق .. كافر .. ليش ؟؟ حرقت قلبي الله يحرق قلبك .. ابوي قالب الدنيا عليك .. تستريل على اختك .. كسرت ويها .. عشان تبين لها انك ريال .. وضربه مره ثانيه على ويهه .. خالد ما كان يحس يقوة ضربه لاخوه من القهر والغل اللي في قلبه على سواة اخوه .. طلع دم من ويه اخوه .. وهني خالد وقف عن ضرب اخوه .. سحبه من ملابسه وشله وحذفه في السياره في السيت اللي ورا .. ركب السياره وحط راسه على سكان السياره وتم يصيح بصوت عالي .. آآه يا علي .. ليش جي ليش ؟؟ آآه يا يمه .. آآآه يا يبه .. الله يصبركم آآآه .. مسح دموعه بعد ما طلع اللي بخاطره من دموع وحزن .. وشاف اخوه من مراية السياره .. كان طايح على السيت اللي ورا ومغمض عيونه من الصدمه ولا تحرك من مكانه .. توجه خالد للبيت وكان يسوق بكل هدوء اول ما وصل البيت نزل من السياره .. راح المكتب عند ابوه .. دخل المكتب وكانت ملابسه مبلله بالماي وفيها شوية دم .. وحالته حاله .. 
خالد: يبه تعال .. 
بومحمد بخوف: خالد .. شو فيها ملابسك ؟؟ 
خالد طلع وطلع وراه بومحمد .. وكان مستغرب من تصرف خالد .. اول مره يشوفه معصب .. وصلوا لسيارة خالد .. و وقف خالد عند السياره
بومحمد: شفيك ؟؟ ليش جايبني هني ؟؟ شو عندك؟؟
خالد: افتح باب السياره وبتعرف .. 
بومحمد بخوف: شو فيها السياره يبه ؟؟ 
فتح الباب وسكت .. انصدم من اللي شافه .. سكر باب السياره .. التفت على خالد .. وكان خالد متكتف يطالع ابوه .. رجع بومحمد فتح باب السياره وسحب علي و وقفه على حيله .. 
خالد: لا توصخ يدك فيه يبه .. 
بومحمد ماسك علي من ملابسه/ ليش ؟؟ وين لاقيه .. ومن اللي ضاربه ..؟؟؟
خالد: لاقيه في قذاره الله يعزك .. وانا اللي ضاربه .. وبعد احس اني ما اشفيت غليلي فيه .. 
بومحمد تكى علي المرهق على السياره: وين كنت؟؟ تكلم ولا اكسر ويهك .. مثل ما كسرت ويه اختك .. علي يطالعهم بخوف وحس نفسه ياهل من الخوف اللي عاش فيه .. واول مره يشوف خالد بهالاعصاب .. 
بومحمد ضرب علي كف على ويهه: اصحى .. انا اتكلم .. شو فيك مسطل ؟؟ شارب ؟؟
خالد: اي كان شارب .. 
بومحمد ترك علي و وقف يطالعه: انا قلت شارب لانه مفهي وعيونه حمر .. خالد انت متأكد انه شارب.. 
خالد: اقولك ولدك شارب .. اقولك ولدك نيس .. شو تبيني اقولك عنه .. حسبي الله ونعم الوكيل .. 
بومحمد نزل على الارض ومسك راسه من الصدمه .. في هالوقت طلع لهم محمد .. 
محمد شاف ويه اخوه: منو مسوي بك جي ؟؟ مع من متهاوش بعد .. ما كفاك اللي سويته بالريم .. انت ماتجي من وراك الا المشاكل .. علي كان منزل راسه .. خالد طلب من ابوه انهم يدخلون .. 
خالد: يبه .. تعال المكتب .. محمد بيتصرف معاه ..
محمد: شو مسوي هاذي .. كيف تبوني اتصرف معاه؟؟!؟
خالد همس بسرعه في اذن محمد: اخوك سكران وانا اللي ضاربه .. وده فوق ياخذ شور ويصحصح .. بس لاتشوفكم امي .. محمد حس الدنيا دارت فيه من اللي سمعه .. خذ خالد ابوه للمكتب .. اما محمد مسك اخوه بقرف من ملابسه ودخله الميلس ودزه في البانيو وفتح عليه الماي البارد .. 
محمد: لا تتحرك من هني .. بروح اجيب لك ملابس .. 
علي كان متحرقص من برودة الماي .. ومحمد راح غرفة اخوه يجيب له ملابس .. اول ما فتح الكبت طاحت على الارض صوره الخليعه اللي كان متصورها مع البنات في مصر .. 
محمد رفع الصور: يالله عليك يا علي .. انت على ايش بتموت ... الله يهديك .. خذ ملابس لاخوه نزل تحت .. لقاه على نفس الحاله .. بند الماي وسحبه من البانيو وحذف عليه الفوطه .. 
محمد: نشف عمرك وبدل ملابسك وتعالي الميلس بسرعه سمعت .. 
بدل علي ملابسه وكان منصدم ويفكر بالاحداث اللي صارت له .. شاف نفسه في المرايه .. وانتبه للجرح اللي فوق عينه واللي كان ينزف .. طلع الميلس حق اخوه .. قرب محمد من علي ومسك ويهه
محمد: انسدح على الكرسي خل انظف جروحك .. 
علي انسدح وكان مستغرب من تعامل محمد معاه بالرغم من المعامله اللي لقاها محمد من علي .. نظف محمد جروح اخوه وضمدها .. طلع من الميلس فتره ورجع.. هني علي خاف .. قعد محمد جنب علي وتكلم بهدوء .. 
محمد: ليش جي سويت يا علي ؟؟ هاي اخرة التربيه .. شراب وبنات .. ولاحد فينا سواها .. انت ليش غير عنا .. على فكره ... خشيت صورك مع البنات اللي كانوا بالكبت .. وليش متفرعن على اختك .. انت مالك الا الريم واسامي .. بدل ماتكون سندهم .. صرت عدوهم ... تمد ايدك على الريم .. لو تشوف حالتها من بعد ما طلعت عنها .. والله انها تعور القلب .. حط في بالك ان خالد هو اللي قال لابوي عن اللي صار مو الريم .. علي انصدم من اللي سمعه وحس بالذنب .. وفي هالوقت دخل عليهم خالد .. و وراه بومحمد .. 
خالد بهدوء وبدون اي مقدمات: علي ليش سويت جي؟؟ 
علي منحرج: ..........................
بومحمد كان واقف يطالع علي بغضب .. 
خالد: علي اسمحلي اني مديت يدي عليك .. بس من اللي شفته .. اخوي وابي مصلحتك .. 
بومحمد بعصبيه: لا والله .. شو رايك تبوس راسه بعد .. 
خالد: يا يبه .. استهدي بالله .. علي غلط واكيد انه ندمان على غلطته .. 
بومحمد: غلطه .. عن اي غلطه تتكلم انت ... قول غلطات .. شرب .. وبنات .. وصياعه .. ومد ايده على اخته .. ها علي يبه .. ذكرني لو نسيت شي .. ارفع راسك .. طالعني .. اقولك طالعني .. انا هني موفي الارض .. انت اللي مستواك الارض .. 
علي رفع راسه .. بس ما قدر يحط عينه بعين ابوه .. قرب بومحمد من علي ورفع ايده .. بس محمد وقف بينه وبين علي .. ومسك ايد ابوه .. 
محمد: اذكر ربك يا يبه .. كفاه اللي جاه من خالد .. الضرب مو اسلوب للتفاهم ..
بومحمد: ويوم ضرب الريم .. كان اسلوب تفاهم ...
خالد: يا يبه .. علي عاقل .. 
بومحمد: شو .. هاذي عاقل .. العاقل مايسوي سواة المينون اخوك .. انطق يالعاقل .. دافع عن نفسك ولا قادر على الريم .. ومع كلام بومحمد ... دخلت الريم وهي خايفه .. شافها خالد ..
خالد: تعالي الريم .. 
الريم صاحت من اللي شافته: نعم خالد .. 
خالد: علي جدامج خليه يشوف ويهج .. رفعي يراسج .. 
الريم كانت تصيح ومنزله راسها: خلاص .. اللي صار صار.. كانت حزينه على اخوها ..
بومحمد سحبها من ملابسها: وانا اقول تعالي .. رفع راسها وخلاها تشوف اخوها .. والريم كانت تصيح بصوت عالي .. خلاص يبه .. خلاص .. ولاشعوريا حضنت اخوها من شافت الجروح في ويهه .. اما علي انصدم من اخته .. وتم هو يصيح بس دموعه حكت حزنه على اللي سواه باخته .. وقلبها الكبير .. اللي سامحه .. 
الريم وسط دموعها: علي فديتك منو اللي سوا فيك جي .. سمالله عليك .. والله مسامحتك .. و مو زعلانه عليك .. قعدت على الكرسي وعلي قعد على الارض وحاط راسه في حضن اخته الحنونه .. وتمت تمسح على راسه وتصيح .. علي تم يصيح مثل اليهال .. 
علي: سامحيني يا اختي .. كنت مفتكر اني ريال لما مديت ايدي عليج .. والله اني آسف .. وماراح اسامح نفسي على اللي سويته فيج .. يا ليت الزمن يرجع ورا واصحح غلطتي .. وتم يصيح في حضن اخته مثل الياهل .. والريم حاضنه بقوه وتهديه .. 
الريم: فديتك يا خوي .. محد فينا معصوم من الغلط .. والله اني نسيت اللي صار .. وقلبي ما فيه شي عليك .. مسامحتك .. بس لاتنزل دموعك الغاليه .. رفعت راس اخوها وباسته على جبهته .. 
خالد وبومحمد ومحمد كانوا مذهولين من اللي صار جدامهم .. 
بومحمد" قلبج حنون يالريم .. على اللي سواه فيج وما هان عليج "
خالد" ياليت قلبي مثل قلبج يالريم .. الله يخلينا لبعض " 
محمد" الحمدلله على محبتنا لبعض .. كنت متوقع ردة فعلج .. قلبج كبير"

فاطمه: بصراحه وناسه .. مشكور يا فارس 
فارس: افا عليج فطامي .. انتي تامرين امر .. 
ايمان: احم .. محد فالسياره الا فطيم 
فارس: والله هي اللي شكرتني .. 
ايمان: زين هي لما شكرتك .. كان بالنيابه عني وعنها .. بس ولا تزعل ادري انك تموت في حسي .. مشكور يا فارس ونستنا .. 
فارس: الله يساعدج اختي .. والعفو.. بس لاتعودينها .. 
ايمان: بل .. العفو حاف جي بدون فديتج الحلوه الرقيقه العجيبه ايماني .. 
فارس: اقول نزلوا كلكم من السياره ولا ادش فيكم الطوفه .. يلا .. 
فاطمه: هههههههه ايماني .. صج تعرفين تنرفزين فارس .. 
ايمان: هع .. انا ايمان .. 
فارس: الا مرايم وين عنكم ؟؟ 
ايمان: نزلت تتكلم بالجوال .. 
فارس: زين يلا خلصوني وراي مشوار .. 
ايمان بخبث: على وين ؟؟ مو العصر تقولي مالك خاطر تطلع .. شو اللي غير رايك
فارس ببرأه: بروح عند جاسم المستشفى ..
ايمان وفاطمه طالعوا بعض: المستشفى .. 
فارس طالعهم: يلا .. نزلي انتي وياها .. 
نزلوا من السياره بسرعه يركضون ويضحكون على اخوهم .. 
في هالاثناء مريم كانت تنهي المكالمه مع صديقتها نوره .. 
مريم: اوكي حبيبتي .. يلا مع السلامه 
نوره: مع السلامه 
سكرت من نوره وكانت مستانسه .. واتصلت على ابوها تبشره بالخبر الحلو .. 
مريم: ابي العزيز .. 
بوفارس: هلا يبه .. 
مريم: كيف حالك .. وحال اخي الصغير جاسم ؟؟ 
بوفارس يضحك على كلام بنته: هههههههه .. الحمدلله تمام 
مريم: ههههههههه ... زين بابا كلمت البنت .. 
بوفارس: زين وشو قالت ؟؟ 
مريم: موافقه .. يس .. يـــــــــــس
بوفارس: الله يبشرج بالخير .. 
مريم: زين عاد ابي الحلاوه .. مافي شي ببلاش
بوفارس: اطلبي اللي تبينه .. 
مريم: يا سلام يعني اتدلع واطلب اي شي ابيه .. 
بوفارس: يا عيون بابا انتي .. على هالخبر الحلو لج اللي تبينه .. 
مريم وكانت تتمشى في الحوش عند باب الصاله: ممممممم خلني افكر شو اطلب .. عاد باتدلل 
بوفارس: كم مريم عندنا .. تدللي .. 
مريم: فديت قلبك بابا .. يعني دام السالفه اتدلل ولي اللي ابيه .. لازم افكر عدل .. لان مثل هالفرصه ماتتكر .. 
بوفارس مستانس على دلع بنته: زين يبه .. فكري وقولي لي اللي تبينه .. وانا حاضر .. 
مريم وتلعب بشعرها: اوكي .. بخليك الحين .. وبعدين بتصل اقولك شو اللي ابيه ..
بوفارس: انشالله يبه .. مع السلامه
مريم: مع السلامه .. سكرت من ابوها وكانت بتدخل البيت وسمعت شخص يناديها .. وميزت الصوت لانه دخل اعماقها من درت بحبه لها ..
خالد: مريم .. 
مريم التفتت بتوتر" هاي من متى هني ": نعم خالد .. 
خالد" افففف تقهرني لي قالت نعم .. جني اطر منها": شحالج بنت العم ؟
مريم: الحمدلله .. وانت شو اخبارك ؟؟ ولاحضت الحزن بعيونه 
خالد ابتسم بحزن .. واستانس لانه سألت عنه: الحمدلله بخير .. وسكت يناظرها .. 
مريم سكتت ونزلت راسها .. وتموا فتره ساكتين ..
خالد حب يكسر حاجز الصمت: شو اخبار جاسم؟ ما رحتوا له اليوم ... 
مريم رفعت راسها بس ماقدرت تحط عينها بعينه: جاسم تحسن عن قبل .. الحمدلله .. وانشالله بنمر عليه بعد صلاة المغرب ..
خالد: اوصلكم ؟؟
مريم: هاا .. توصلنا .. لا الدريول موجود .. 
خالد بهمس: ياليتني الدريول .. 
مريم سمعته: شو تقول .. 
خالد: اقول بدل ماتروحون مع الدريول .. انقسموا نصين .. نص معاي والنص الثاني مع فارس .. انا مار على فارس عشان بنروح مع بعض .. شو رايج ؟
مريم: مادري عنكم ... 
خالد استانس: زين باتصل على فارس الحين
مريم: ليش تتصل بروح اناديه لك .. 
خالد: لا لاتنادينه .. " خليني اكحل عيوني بهالشوف "
مريم: اللي تشوفه .. اتصل خالد على فارس .. وقاله اقتراحه .. وفارس وافق 
خالد طالع مريم: خلاص بنروح سيارتين .. بس طلبتج يا بنت العم .. 
مريم عرفت شو طلب خالد: آمرني ولد عمي .. 
خالد"يا فديت الدلع انا ": ابيج تركبين معاي بالسياره ..
مريم انحرجت ونزلت راسها: زين الحين بروح ابدل واصلي .. وانادي لك فارس ..
خالد: يعني موافقه .. 
مريم وهي رايحه: اي 
خالد" فديت هالطول انا ": نزل فارس لخالد .. وراحوا المسيد .. والبنات مع ام فارس جهزوا وكانوا ينتظرون الشباب .. 
في طريقهم وهم طالعين من المسيد .. 
فارس: بو وليد .. صج اللي سمعته .. عن علوه اخوك .. 
خالد انقلب ويهه .. خاف ان فارس عرف عن سوالف علي البطاليه: اي كلام ؟؟ 
فارس: انه ضارب الريم .. 
خالد تنفس براحه: اي الله يهديه بس ..
فارس: طاح من عيني .. 
خالد: وايد تغير من رجع من مصر .. مادري شو صار لمخه .. 
فارس: وعمي شو سوا ؟
خالد: تعرف عمك .. الحين معاقبه مايخليه يطلع من البيت .. وحارمه من كل شي.. بس الريم فديتها عجبتني .. ما رضت عليه وصاحت عليه صياح بالرغم من اللي سواه فيها ..
فارس: ماشالله عليها .. الله يكملها بعقلها .. في هاللحظه جات على باله مناف .. سكت فارس وتم يفكر فيها .. تذكر عيونها اللي ذبحته ..
خالد: وين رحت فارس؟؟
فارس: هاا .. معاك .. ما رحت مكان
وصلوا البيت وركبوا السياير .. وانقسموا .. كانت ام فارس مع ايمان في سيارة فارس .. وفاطمه ومريم في سيارة خالد .. 
فارس: ايمانو يالأذيه .. روحي معاهم .. 
ايمان: احلم .. هع .. مارتاح الا في عربيتك .. 
فارس: اسمها سياره مو عربيه .. 
ايمان: اللي هو .. بس دامك فيها احب اتواجد حولك وألوع جبدك .. 
ام فارس تضحك على ايمان: ههههههههههه ايمانو .. طفرتي باخوج 
ايمان: ههااااااااااي
فارس: ان سمعت لج حس باشوتج من العربيه على قولتج
ام فارس: و ليش تشوت بنتي .. يوز عنها .. عاد هاذي ايمان
ايمان: هييييييييي .. فديت ماما والله 
فارس: صج فديتج ماما .. بس مالت عليج انتي 
ام فارس: بسكم حشره .. يلا فارس يبه .. خل نروح لاخوك
فارس: انشالله امي .. حرك فارس و وراه خالد .. 
اما في سيارة خالد .. كان الوضع غير .. فاطمه ومريم كانوا قاعدين ورا
خالد: زين حد يجي جدام .. اللي يشوفني يقول دريول ..
فاطمه: هههههههه .. احلى 
خالد: مريم .. زين تعالي جدام 
فاطمه: شمعنى مريم .. 
خالد" فطوم هاذي مصيبه ": زين تعالي انتي جدام
فاطمه: صج عاد .. الحين تقولي .. خل مريم تقعد
خالد ماصدق: زيم مريم .. يلا تعالي جدام
مريم كانت منحرجه وفاطمه كانت تهمس في اذنها: يلا روحي .. شكلكم ثائي روعه
مريم: مابي ..
خالد وقف على طرف الشارع: يلا مرايم
فاطمه: ويدلعج بعد .. 
خالد: يلا .. بنتأخر 
فاطمه" حالتك صعبه ولد عمي " ودزت مريم صوب الباب وفتحته .. 
مريم: لا لا .. مابي ..
خالد: امشي .. ما راح اكلج يالرقيقه .. 
فاطمه: خويلد .. يوز عن اختي لا تتغزل فيها..
خالد ضحك على كلام فطوم: هههههه
مريم ضربت فطيم: فطوم يالدبه ..
خالد كان يراقب مريم وهي نازله وتركب معاه جدام .. 
قعدت مريم بتوتر وكانت تفرك ايدينها بعض من القلق ...
خالد: بنت عمي .. قلت لج ماراح اكلج
مريم: زين ليش واقفين؟..
حرك خالد وفاطمه قاعده ورا وميته من الضحك .. وخالد كان فرحان بقرب مريم منه .. وصلوا المستشفى وهم رايحين صوب غرفة جاسم .. مريم كانت بطيح وهي تمشي .. لاشعوريا مسكها خالد وكان خايف عليها .. وهالشي كان وايد واضح عليه .. حتى فاطمه استغربت خوف خالد على مريم ..
خالد: سمالله عليج ابوي .. 
مريم من الاحراج والتوتر صاحت 
خالد بخوف: مريم شو فيج ... تعورتي .. 
فاطمه: مريامي .. شو فيج ؟
مريم: مافيني شي وكانت ماسكه يد خالد بقوه
خالد: عيل ليش تصيحين؟
مريم: مافيني شي .. ومسحت دموعها ..
فاطمه درت ان اختها صاحت من الاحراج
خالد: زين ارتاحي على الكرسي .. بروح اجيب لج ماي .. فطيم قعدي معاها الحين برجع .. لاتخلينها
قعدت مريم وفاطمه معاها .. وفاطمه كانت مستغربه من تصرف خالد .. 
فاطمه: مريوم .. شوفي شلون يداريج ؟؟ مريوم خلود يموت فيج ..
مريم وتمسح دموعها: مسكين والله .. وتمت تصيح 
فاطمه: ليش تصيحين الحين ؟؟
مريم: خالد معور قلبي .. مسكين يخاف علي ويتقرب مني بس اعامله بجفا .. ودوم اصده .. حرام والله مسكين .. شفتيه شلون كان خايف علي الحين ..
فاطمه: من قدج بعد .. هاي ما عرستوا وخايف عليج جي ويداريج .. عيل لي عرستوا بيسويج يا دهينه لاتنكتين .. 
مريم: فطوم .. انا في حاله وانتي في حاله .. 
وصل خالد عندهم .. وكان ماسك كوب الماي .. ويتكلم بخوف
خالد: ها مريم .. اشوه الحين . هاج الماي شربي .. في شي يعورج ؟؟
مريم: لا ما يعورني شي .. وشربت الماي ..
فاطمه كانت تشوف عيون خالد وهي تراقب مريم بخوف واهتمام " وحليلك يا خالد .. انت ومريم .. عصافير "
تطمن خالد على مريم .. وراحوا صوب غرفة جاسم .. قبل ما يدخلون الغرفه .. فاطمه شافت صديقتها لطيفه .. وراحت تسلم عليها ..
فاطمه: خالد .. بروح اسلم على صديقتي 
خالد: زين .. بس لا تتأخرين 
فاطمه: انشالله .. وراحت تسلم على لطيفه صديقة عمرها 
لطيفه: هلا والله .. 
فاطمه: شو اخبارج لطوف ؟؟
لطيفه: تمام .. عايشين ؟؟ ما رخصوا جاسم اخوج للحين ؟؟
فاطمه: احتمال على نهاية الاسبوع .. بس لطوف شو هالحلاوه .. طالعه قمر .. هاي كله حق من ؟؟ 
لطيفه: اي قمر .. الله يخليج 
فاطمه: الا طالعه قمر .. قمر .. 
لطيفه: زين يالدبه .. قولي قمر لين تشبعين .. 
فاطمه: زين يا قمر .. انا لازم اروح الحين .. بينا اتصال .. 
لطيفه: اكيد حبيبتي .. سلمي على الاهل .. 
فاطمه: يوصل .. مع السلامه
ليطفه: مع السلامه .. 
راحت فاطمه صوب اهلها .. وهي تمشي منزله راسها .. خبطت في شخص وطاح جوالها على الارض وانكسر
فاطمه انحرجت: جوالي .. 
: ........... آسف اختي .. وسكت تم يطالع عيون فاطمه ..
فاطمه طالعته وسرحت بعيونه .. نزل الشخص ياخذ الجوال المتكسر من الارض .. 
........... : آسف اختي ... السموحه ..
فاطمه بربكه وخوف: مو مشكله .. ممكن تعطيني الجوال .. 
............ : زين ممكن اعوضج عنه .. بس كيف بوصله لج اختي .. والله آسف ..
فاطمه: مو مشكله اخوي .. الا جوال .. عادي 
............ " فديت عادي طالعه من فمج ": لا السموحه اختي .. والله منحرج منج
فاطمه مشت عنه ودخلت غرفة جاسم .. وهو تم يطالعها .. " واخيرا قدرت اجذب انتباهج ناحيتي شوي .."

( يا ترى من يكون هالشخص .. ؟ وشو سر جذبه لانتباه فاطمه.. ؟ شو قصته .. ؟ )

في المستشفى وبالتحديد في غرقة جاسم .. الاهل متجمعين عند جاسم الا الريم وعلي وبومحمد .. دخلت عليهم فاطمه منخطف لونها .. انتبه عليها توأمها .. 
عبدالعزيز: شو فيج فطيم؟ .. منخطف لونج
فاطمه بتوتر: ولا شي ..
عبدالعزيز: قلبي يدق مثلج .. شو فيج؟
فاطمه: اقولك مافيني شي .. اكشف عن قلبك فديتك .. 
عبدالعزيز يهمس في اذن توأمه: بقولج شي واحد وانتي ادرى به .. انا وانتي طينه وحده .. يعني لا تحاولين تخشين علي سمعتي يا عسل .. 
فاطمه ابتعدت عنه وابتسمت: العب غيرها .. وراحت عند مريم اختها .. 
تم عبدالعزيز يناظر توامه فتره .. وبعدها طلع من الغرفه وشاف يوسف واقف في الممر .. راح يسلم عليه
عبدالعزيز: السلام عليك يوسف ..
يوسف مبتسم: عليكم السلام بو سعود .. شحالك ؟
عبدالعزيز: الحمدلله .. وانت علومك؟
يوسف: ما نشكي باس .. الا اشوف الاهل محتشرين بالغرفه . .
عبدالعزيز: اسوي لك درب .. 
يوسف"يا ليت والله": لا مو مشكله .. خل الاهل ياخذون راحتهم .. برجع بعد ما يتوكلون
عبدالعزيز: امش نروح الكفتريا .. احس نفسي مخنوق .. وفي خاطري كلام ودي اقوله .. 
يوسف بأهتمام: عسى ما شر بو سعود ..
عبدالعزيز وهو يمشي مع يوسف: يوسف .. عندي احساس غريب ناحيتك .. شعور ماعرف كيف اوصفه .. احسك قريب مني .. 
يوسف استغرب من كلام عبدالعزيز: قريب مني .. شلون؟
عبدالعزيز قعد على الكرسي: مادري يا يوسف .. من اول يوم شفتك فيه .. وانا احس بهالاحساس .. 
يوسف فهم شعور عبدالعزيز اللي ماقدر يفسره . لان عبدالعزيز توأم فاطمه .. ويوسف يموت في فاطمه .. 
يوسف: يمكن ارتحت لي .. 
عبدالعزيز ببرأه: اي والله ارتحت لك .. احبك فالله .. 
يوسف مبتسم: اعتبرني اخوك الكبير .. وانا حاضر لك في اي وقت .. 
عبدالعزيز: الله يسلمك يا يوسف .. 
تموا يسولفون مع بعض .. ويوسف كان فرحان بكلام عبدالعزيز .. 

اما في غرفة جاسم .. الوضع غير .. سوالف وضحك .. 
مريم: بابا .. ها شو بتسون على موضوع عزيز .. متى بتروحون للناس؟
بوفارس: على الاسبوع الجاي انشالله .. بس يرخصون اخوج .. باكلم امج عشان تكلم اخوج
مريم: من تكلم فارس؟؟
بوفارس: لا يبه .. عزيز .. 
مريم: ليش؟
بوفارس: لازم تكلمه .. تقوله عن العرس ومسؤليته .. وانه حياة جديده وانه مو لعب .. 
مريم: وليش انت ما تكلمه ؟؟
بوفارس: باكلمه بس بعد الموافقه الرسميه من اهل البنت .. 
مريم: اها .. عيل جي السالفه .. 
بوفارس: اي هاي كل السالفه .. وباس مريم على راسها وحضنها .. شافهم خالد .. 
خالد"ياحظك يا عمي .. لازم اكلم عمي .. مريم لي انا "
انتبهت فاطمه لنظرات خالد .. نزلت راسها وابتسمت .. تذكرت الشخص اللي خبطت فيه وهي داخله الغرفه .. 
فاطمه"ليش قلبي يدق بسرعه لي تذكرته ؟؟ .. شكله مو غريب علي .. شايفته من قبل .. وااي للحين اشم ريحة عطره .. ابتسمت مره ثانيه"
فارس: فطيم .. فطامي .. كان يناديها وهي سرحانه بعالم ثاني ومبتسمه .. 
فاطمه: هااا .. هلا هلا فارس ..
فارس: الحلو سرحان بمن ؟؟؟
فاطمه منحرجه: هههههه .. لا افكر في صديقتي اللي شفتها من شوي ..
فارس: منو صديقتج ؟ ليكون اللي دوم تجينا البيت 
فاطمه: اللي تجينا البيت .. شو السالفه ؟؟
فارس مبتسم: هههههه لا تخافين .. مو حاطها في بالي ... بس كنت .. 
تقاطعه فاطمه: كنت شو ؟؟
فارس: خليني اكمل كلامي مع ويهج 
فاطمه: زين كمل .. كمل
فارس: زين طال عمرج .. احمد بن راشد شافها كم مره والولد يبي يكمل دينه ..
فاطمه: والله .. وحليلها لطوف
فارس: اي وحليلها هاذي لطوف .. اسمها حلو 
فاطمه وضربته على كتفه: ما يخصك باسمها .. 
فارس: خخخخخخخ مو انا اللي باخطبها .. المهم كلميها عشان احمد يكلم عمه زين اختي
فاطمه: اوكي ولا يهمك .. 
رن تلفون فارس .. طالع الجوال وابتسم .. كتم الرنه وقام بيطلع ومسكته فاطمه
فاطمه مبتسمه: وين رايح .. ليش ما تتكلم هني .. 
فارس طالعها بنظره: اروح وين ما ابي .. ومشى عنها .. فاطمه استغربت من رد فارس .. وتضايقت .. طلع فارس من الغرفه ورجع اتصل بالشخص المتصل له .. 
فارس: السلام عليكم 
مناف: وعليكم السلام
فارس: شو اخبارج مناف؟
مناف: الحمدلله .. وانت اخبارك؟
فارس: تمام 
مناف: حبيت اشكرك على المعروف اللي سويته فينا .. اليوم اخواني راحوا المدرسه وهم شبعانين .. وسويت لهم اكل خذوه معاهم المدرسه .. وعطتهم مصروف .. والله والله كانوا فرحانين ومستانسين .. ما قصرت و ...
قاطعها فارس: شوي شوي .. خلصتي الكلام .. 
مناف منحرجه: آسفه .. بس من فرحتي .. الله يفك عنك اي كرب وحزن يا رب يا رب ..
فارس: آمين .. وبعدين انا ما سويت الا الواجب .. وحاضر في اي وقت .. 
مناف: جميلك هاذي بتم طول عمري شايلته على راسي .. وما راح انساه لك .. 
فارس"يالله .. شلون الفرحه في قلبها .. من مبلغ تافه بالنسبه لي .. فرحها هي واخوانها .. الحمدلله اني فرحتها هي واخوانها"
فارس: اقول مناف .. عندج اخوان وخوات صح؟
مناف: عندي اخوان .. انا البنت الوحيده .. 
فارس: كم اعمارهم اخوانج ؟
مناف: فيصل عمره 10 سنوات .. عبود 8 سنوات والصغير نايف 4 سنوات ونسميه البوكيمون ...
فارس: ههههه وحليله .. ليش ؟
مناف: لانه من بعد المرض تغير شكله .. كنا بالمستشفى وفيصل يموت فيه وكان يبي يضحكه ... قاله تحولت من نايف الى نيوف .. ورد عليه عبود وقاله شدعوه بوكيمون .. ومن يومها ومانسميه الا البوكيمون .. 
فارس: ههههه الله يخلي لج اخوانج .. بس شو المرض اللي في الصغير ؟
مناف: اخوي يعاني من سوء التغذيه .. وسكتت مخنوقه ..
فارس سكت ما عرف شو يرد عليها .. تموا فتره ساكتين .. فارس كسر حاجز الصمت بينهم
فارس: مناف 
مناف: تفضل
فارس: دام فضلج .. انتي من وين جبتي رقمي ؟
مناف منحرجه: هاا .. رقمك؟
فارس: اي
مناف: ممممممم ... مره كنت رايحه محل ملابس اطفال .. وانت كنت تكلم صاحب المحل .. وعطته بطاقتك .. وطلعت .. لما رحت ادفع شفت البطاقه على الطاوله وحفظت الرقم ..
فارس"مسكينه يا مناف": اي محل ..؟؟
مناف: اذكر انك كنت تقول لصاحب المحل انك تبي تشتريه منه .. وهالجمله لفتت انتباهي .. 
فارس: عرفت المحل .. وشريته من الريال .. يعني شفتيني 
مناف: الصراحه ما خذت بالي من شكلك عدل ..
فارس: سمعي .. اي وقت تمرين المحل اخذي اللي تبينه وطلعي .. زين
مناف: ليش؟!؟
فارس: اعتبري المحل محلج .. واللي تبينه لاخوانج مري اخذيه ولاتدفعين ..
مناف: لألأ .. عيب .. انا ماطر منك 
فارس: انا ما قلت اطرين 
مناف: ولا ابيك تشفق علي ..
فارس"نفسها عزيزه": انا ما اشفق عليج .. بس سمعي كلامي زين ...
مناف: يصير خير .. 
فارس: ولا يهمج ..
مناف تضايقت من كلام فارس: انا باخليك الحين .. حبيت اشكرك على فرحة اخواني 
فارس: الله يسلمج الشيخه ؟؟ وحس انها تضايقت من كلامه .. سكر منها عشان ما يضايقها زياده .. 
انهى المكالمه ورجع غرفة جاسم .. كان يدور على فاطمه .. لانه حس انه زعلها 
فارس"شفيني ازعل البنات اليوم"
فارس: فطيم ..
فاطمه: نعم فارس ..
فارس"بل من قلب ماخذه على خاطرها مني": تعالي معاي .. مرايم انتي وامي وايمان رجعوا مع عبدالعزيز .. انا وفطيم عندنا مشوار ..
ايمان بلقافه: وين المشوار ..
فارس: لقافه .. يلا فطيم .. يا جماعه احنا تستأذن .. الجسمي نمرك بكره باذن الله .. فاطمه كانت مستغربه من فارس .. سلمت على ابوها واخوها وطلعت ورا فارس .. وهم يمشون في احدى ممرات المستشفى .. تلاقوا مع يوسف وعبدالعزيز اللي كانوا طالعين من الكفتريا .. فاطمه ما كانت منتبهه لعبدالعزيز ويوسف .. كانت تمشي جنب فارس ومنزله راسها .. شمة ريحة عطره ولا شعوريا رفعت راسها .. وتمت اطالع يوسف بشوق .. واستغربت من شعورها .. وقفت على جنب وراح فارس يسلم على يوسف .. (على فكره فاطمه ما تغطي ويهها لما تطلع بس تتحجب عدل)
فارس: شحالك يوسف؟ سمعت فاطمه اسم يوسف وابتسمت ابتسامه ناعمه ونزلت راسها
يوسف: طيب الله يسلمك .. وانت شلون امورك ..؟
فارس: الحمدلله .. ها بو سعود .. شحالك اخوي؟
عبدالعزيز: تمام .. الاهل للحين داخل ..
فارس: اي 
عبدالعزيز: وين رايح اخوي ؟
فارس: عندي مشوار
عبدالعزيز: اها .. ومشى راح عند توأمه .. تم فارس يسولف مع يوسف وياخذ اخباره ويسأل عن سلمان .. ويوسف ميت يبي يطالع فاطمه
عبدالعزيز: هلا فطامي .. شوفيج؟
فاطمه: هلا فديت عمرك .. مافيني شي 
عبدالعزيز: على وين ؟
فاطمه: مادري عنه
عبدالعزيز: اكيد مزعلج
فاطمه منحرجه: لا مو مزعلني .. بس انا متضايقه شوي ..
عبدالعزيز: زين بناديه لج
فاطمه: فديتك يا عزوز .. 
راح عبدالعزيز عندهم .. وفارس استأذن ورجع عند فاطمه .. وهو ماشي عبدالعزيز ناداه .. 
عبدالعزيز: فارس .. 
التفت فارس: هلا اخوي ..
عبدالعزيز: لاتزعل فطيم الغلا .. وفي هاللحظه يوسف كان مشغول بجواله 
فارس: ومنو يقول اني مزعل الغلا .. ليش هي شكت لك
عبدالعزيز: لا ما شكت لي ... احس فيها
فارس: سلامي على قلبك اخوي .. مع السلامه
يوسف الل كان مشغول بجواله من سمع عبدالعزيز يقول"فطيم الغلا" حس بحراره في جسمه وابتسم ..
يوسف"فاطمه .. فديت فاطمه صج انها الغلا"
نرجع لفارس وفاطمه اللي استغربت حركة اخوها وتضايقت منها .. ركبت مع فارس السياره وكانت ساكته .. دخلوا منطقه غريبه .. مظلمه ومهجوره .. استغربت فاطمه
فاطمه: فارس .. احنا وين ؟؟
فارس: الحين بتعرفين
فاطمه حست بخوف: شو اعرف ؟
فارس وقف السياره وسط بيوت مهجوره ومكسره حالتها حاله: تصدقين ان في ناس عايشين في هالخرابات اللي جدامج
فاطمه: مستحيل .. من الي يسكن هني غير الجن ..
فارس: زين شوفي اللي يمشي هناك ..
فاطمه خافت ومسكت يد فارس: وااي .. ليكون ذاك جني .. فارس طلعني من هني 
فارس: مسك يد اخته وضغط عليها يطمنها: لا تخافين فديت قلبج 
فاطمه صاحت: لا لا لالا رجعني البيت .. عاد فارس
فارس: فديت قلبج اختي .. تخافين وانا معاج .. وتم يهديها .. تدرين ان في ناس عايشين في هالخرابات .. هالبيوت مكسره وماعندهم اكل .. يتمون بالايام ما يذوقون العيشه ... 
فاطمه تمسح دموعها: والله .. ليش ؟؟
فارس: انولدوا فقراء .. الحمدلله على النعمه اللي احنا فيها .. 
فاطمه: الحمدلله على كل حال 
فارس: فطيم فديتج .. مابيج تزعلين مني .. 
فاطمه: انا مو زعلانه منك .. بس حركتك ضايقتني ماتوقعتها منك .. 
فارس باس فاطمه على راسها: ولا يهمج يا ام فارس عديها لي هالمره 
فاطمه مبتسمه: ههههه وليش ام فارس .. مصدق بسمي ولدي فارس
فارس: شلون مل صدق .. اختي حبيبتي ما تسمي علي .. افا ...
فاطمه: ولا يهمك يا بومحمد
فارس ابتسم لاخته بحنان ..
فاطمه: الا بسألك فارس
فارس: عيويني لج .. 
فاطمه: فديت عيونك .. ليش جبتني هني ؟؟
فارس: بس عشان انسيج اني ضايقتج ..
فاطمه: علي انا هالكلام .. 
فارس كان جايب فاطمه عند بيت مناف عشان يقولها قصتها بس لما وصل تردد وغير رايه .. ومارد على كلامها .. اكتفى بابتسامه .. اما فاطمه من داخلها كانت تتسأل عن السبب 
فاطمه"شو سالفة اخوي .. بخليه على راحته لين ما هو يقولي اللي بخاطره"
مر الليل على فاطمه طويل ويوسف ما فارق تفكيرها .. 
فاطمه"يالله للحين اشم ريحة عطره .. نظرته لي فيها كلام وايد .. صوته للحين اسمعه .. شو فيه هالانسان بدى ياخذ تفكيري .. ومن متى يعرف اخواني؟؟" نامت فاطمه واسأله وايد في بالها عن يوسف ..


"شوفتك يا منيتي صدفه رتبها الزمان .. وانا في صمتي اقول الله يا زين الصدف"
في نفس الوقت يوسف الهيمان ما قدر ينام من فرحته بمعرفة اسم فاطمه ... حب حياته .. 
يوسف"سبحان الله ... والله صدفه جمعتنا .. وما احلاها من صدفه .. الحمدلله يا رب جمعتني معاها .. ويا رب تجمعني معاها برضاك آمين يا رب العالمين " نام الهيمان يوسف بعد صراع كبير مع السهر والتفكير بفاطمه حب حياته ..

التوقيت:
الساعه وحده ونص بالليل .. 
المكان: 
بيت بو محمد .. بالتحديد غرفة فهد وسلطان .. 
الحدث:
فهد كان نايم وفجأه وعى من نومه والتفت صوب الدريشه وشاف قطوه سوده .. استغرب من وجودها .. لان غرفته بالدور الثاني .. قام من فراشه وقف عند الدريشه والقطوه ما تحركت من مكانها .. ضرب الجامه بيده .. واختفت القطوه .. طلع من الغرفه راح الحوش يدور على القطوه .. خذ معاه لوح خشب وتم يدور على القطوه .. شاف القطوه وتم يركض وراها لين حشرها في زاويه .. وانهال عليها ضرب باللوح والقطوه تصرخ ولان بعض الضربات ماجات على القطوه كان اللوح يضرب بالارض والصوت عالي .. قعد بومحمد من نومه .. طلع من غرفته متخرع من الصوت اللي سمعه .. وطلع معاه خالد اللي اصلا ما كان نايم .. 
خالد: شو صاير يبه ؟؟
بومحمد: مادري يبه ..
نزل خالد تحت وشاف باب الصاله مفتوح وبومحمد شغل ليتات الحوش ولحق خالد .. بس فجأه وقفوا مكانهم من اللي شافوه جدامهم .. 
خالد بخوف هز كتف فهد .. 
فهد التفت على خالد .. كان خالد خايق انه ما يشوف ويه اخوه .. خايف تطلع له الجنيه بدل اخوه .. تلاقت عيون خالد وفهد ؟؟ و ويه فهد كان ملطخ بدم القطوه وكان يتنفس بتعب .. ويطالع خالد بنظرات غريبه .. خالد التفت على القطوه الميته على الارض ومنظرها مقزز ويخوف .. واللوح في ايد اخوه كله دم القطوه .. استغرب وحس انه ما يقدر يتكلم .. 
قرب بومحمد من فهد ومسح ويه فهد بيده .. 
بومحمد بقلق: شصاير يا فهد؟
فهد كان يطالع ابوه وعيونه كلها كلام مو قادر يعبر عنه .. 
سحب خالد اللوح من يد اخوه بهدوء .. وترك بومحمد يكلمه ..
بومحمد: فهد يبه قولي شو فيك .. ؟ ليش سويت جي .. شو اللي طلعك بهالليل؟
فهد ما قدر يحبس دموعه اكثر وارتمى بحضن ابوه يصيح .. ولانه ما يتكلم تطلع منه اصوات غريبه لما يصيح .. بس هالمره صوته كان حزين .. شاله بومحمد ودخلوا داخل وام محمد كانت تراقب اللي صار بهدوء وخوف في الصاله .. اول ما دخلوا راحت عند بومحمد تسأله عن اللي صار ..
ام محمد: شو فيه فهد؟
بومحمد: مادري والله .. خليه يهدى ونعرف منه كل شي بعدين .. 
ام محمد: يبه خالد شو فيك منخظف لونك ؟
خالد بتوتر: مافيني شي .. بس مستغرب من اللي سواه فهد!!
وفي هاللحظه دخل محمد و وراه سلطان وفاضل..
محمد: عسى ماشر؟
ام محمد: المصايب تتحذف علينا من كل صوب يا محمد..
راح محمد عند امه وحضنها: انا لله وانا اليه راجعون .. اذكري ربج يا يمه .. الحمدلله على كل حال
ام محمد تصيح في حضن ولدها: آه يا محمد .. آه .. الله يعينا على بلاوينا .. وتمت تصيح بحزن .. في ذيك الليله .. كل بيت بومحمد قعدوا من النوم حتى علي .. بس كان خايف ينزل لانه معاقب .. كان الغموض سيد الموقف .. محد قدر يفسر تصرف فهد .. 
" آه يمه ما بيديني شي .. والقدر حكمه علي .. لو بيديني هاك عمري .. خذ حياتي وهاك عمري .. ولا اشوفك تشتكي .. يمه عذبني البجي .. يمه ... يمه .. يمه ما بيديني شي"

ام مناف: مناف .. مناف قومي اخوج تعبان 
مناف تفتح عيونها بتعب: نعم يمه ..
ام مناف: قومي .. نايف تعبان .. جسمه نار وما يقدر يتنفس
قامت مناف متخرعه: نايف تعبان . وينه ؟؟
ام مناف: في غرفتي مع فيصل ..
قامت من سريرها وركضت غرفة امها .. منظر اخوها يخوف ..
مناف: فيصل روح شوف تاكسي بسرعه .. بالبس عباتي وبالحقك
ام مناف: اي تاكسي بتلقونه الحين .. 
مناف: انشالله بنلقى .. فيصل بسرعه روح .. طلع فيصل من الغرفه يركض ومناف لبست عباتها شلت اخوها ولحقت فيصل بسرعه .. 
مناف وهي طالعه من البيت: يمه قعدي مع عبود .. ولا تقولين له رحنا المستشفى .. 
ام مناف غرقانه بدموعها: وااي على ولدي .. يسرعه مناف يمه ..
طلعت من البيت ولقت فيصل حاير مكانه .. 
مناف: ها فيصل .. وين التاكسي 
فيصيل بخيبه: مافي .. الشارع فاضي .. 
مناف دارت فيها الدنيا .. اخوها يحتضر بين ايدينها ودموعها على خدودها .. قعدت على الارض واخوها في حضنها .. جى على بالها فارس .. مالها غير فارس .. اتصلت له وسط دموعها كلمته .. 
فارس خايف: شو فيج مناف .. ليش تصيحين ..؟
مناف: الحقني .. اخوي بيروح مني .. ارجوك .. فيصل كان مستغرب من مكالمة مناف
فارس: شو فيه اخوج ؟؟ انتي وين الحين ..؟؟ 
مناف: انا فالشارع .. مافي ولا تاكسي ياخذنا المستشفى .. ارجوك تعال .. اخوي بيروح من بين ايديني .. 
فارس: فالشارع!! خلاص الحين جاي .. 
مناف: ارجوك بسرعه .. ارجوك 
سكر منها وكان مو مستوعب الموقف .. ما عرف كيف وصل المنطقه اللي فيها بيت مناف .. شافها قاعده على الارض و ولد في حظنها واخوها واقف عندها .. اول ما وصل فارس . 
فارس: شصاير ؟
قامت من مكانها مناف: الحقني .. اخوي تعبان ..
فارس: ركبوا السياره يلا بسرعه .. وكان يشوف نايف يطالع فوق ويبتسم كأن احد يكلمه .. وصلوا المستشفى ونزل فارس خذ نايف من يد مناف وركض فيه داخل وفيصل ومناف وراه .. وهو داخل المستشفى سمع صوت من نايف .. وشاف عيونه مفتوحه يطالع فوق ومبتسم .. عرف ان نايف مات .. وقف مكانه وحس الزمن يمشي شوي شوي .. جات الممرضه وخذته من ايدها وراحت داخل .. فارس واقف مكانه مو قادر ينسى شكل نايف وروحه تطلع .. مات بين ايده .. حس برعشه في جسمه .. مناف حضنت فيصل وتمت تصيح .. فيصل كان غريب .. ما بين عليه الحزن او الخوف .. مشاعره تجمدت من طلعوا من البيت .. كأنه حاس ان اخوه بيموت .. اما فارس مازال منصدم من اللي حصل له .. تموا ينتظرون فتره لين طلعت الدكتوره من غرفة الطوارئ .. وكانت حزينه .. 
قام فارس من مكانه: ها دكتوره بشري .. 
الدكتوره: انت ابو الولد ؟؟
فارس دارت الدنيا فيه .. حس انه خلاص مات .. وانهم ماقدروا ينعشون قلبه .. 
فارس: تفضلي دكتوره ..
الدكتوره: ما عرف كيف اقولك هالخبر .. انت انسان مؤمن .. والموت حق علينا كلنا .. وهني فارس غمض عيونه وحس انه مايقدر يوقف على ريله .. تكمل الدكتوره .. احنا حاولنا نسوي اللي علينا بس جبتوا لنا الولد وحالته صعبه جدا .. الولد يعاني من جفاف حاد وسوء تغذيه .. وفقر دم .. جابته لنا الممرضه وقلبه ما يشتغل .. حاولنا ننعشه بس مافي فايده .. بسبب الاعراض اللي قلت لك عنها .. الله يصبركم .. وامه حالتها حاله .. لو احتجتوا شي اخوي نادوا الممرضات .. لان زوجتك منهاره .. 
مناف وفيصل كانوا حاضنين بعض وينتظرون فارس .. 
مشى فارس متجه لمناف وفيصل وكان خايف شلون بيقولهم ان اخوهم مات .. كان يتمنى انه يكون في حلم .. لان الموقف صعب عليه .. 
فارس: مناف .. 
مناف قامت من مكانها: متى بنشوف اخوي .. 
فارس منزل راسه: مناف .. اخوج وسكت ..
مناف: شفيه اخوي .. ودني اشوفه .. يلا
فارس: مناف .. اخوج راح عند ربج .. 
مناف: لا .. يلا نروح له .. ليش واقف ..
فيصل قعد على الكرسي وصاح بصمت ..
فارس: مناف .. اخوج مات .. 
مناف: لو سمحت هاي موضوع ما يمزحون فيه .. 
فارس: انتي اقوى من عواطفج يا مناف .. لاتكابرين 
مناف لاشعوريا ارتمت في احضان فارس: يعني خلاص .. ماشوفه بعد اليوم .. لا لا لا لا لا لا .. شلون برجع البيت من دونه .. وش بقول لامي .. 
فارس ماعرف كيف يتصرف .. ومناف في حضنه تصيح .. مسكها من كتفها وقعدها على الكرسي .. وقعد جنبها يهديها .. 
مناف: ابي اشوفه .. ارجوح 
فارس: انشالله .. بس اكلم الممرضه .. مشى بعيد عن مناف وقلبه يدق بسرعه .. مشاعره اختلطت بشي من الخوف والحزن والصدمه .. 
رجع لمناف .. وخذها مع فيصل .. دخلوا الغرفه .. شافوا جسمه الصغير ممدد على الفراش ومغطى بالكامل .. وانهارت مناف واغمي عليها .. شلها فارس وفيصل نادى الممرضات .. خذواها غرفه ترتاح فيها .. اما فيصل رجع لاخوه الممدد .. وكشف عن ويهه .. اول ما شافه صاح بصوت عالي .. فارس كان واقف عند باب الغرفه يراقبه .. 
فيصل: نايف .. لاتروح نايف .. من بيقعدني للمدرسه كل يوم .. من بينتظرني عند باب البيت لي رجعت .. رد علي نايف .. من باعلمه الكاراتيه .. من اللي بيرسم لي ورد وطيور .. من اللي باحضنه وبابوسه وباعضض خدوده .. نايف .. نايف .. شبقول لامي لي رجعت البيت من دونك .. من بيلعوز عبود .. شبيسوي عبود من دونك .. شاقول لامي وعبود .. نايف .. ارجع نايف .. وتم يصيح بصوت عالي وينوح .. فارس ماقدر يستحمل حزن فيصل .. حضنه وتم يهديه .. 
فارس: اذكر ربك يا فيصل .. الموت حق علينا .. اخوك راح عند رب العالمين .. المفروض تفرح له .. راح الجنه .. صدقني انه فرحان الحين .. خلك قوي يا فيصل .. انت ريالهم .. انت المسؤل عنهم .. لا تضعف يا فيصل .. 
طلعوا من غرفة نايف .. وقعدوا على الكراسي اللي برا ينتظرون الممرضه تطمنهم على مناف .. 
ليلة فارس كانت طويله .. موت نايف بين ايدينه .. انهيار مناف .. وغموض فيصل الغريب .. 
كل اللي عاشه فارس في ذيك الليله .. عاشه معاه شخص ثاني .. كان مستغرب من وجود مناف ونايف وفيصل .. كان يراقب فارس من بعيد .. ويتسأل بينه وبين نفسه من يكونون اللي مع فارس .. 
( يا ترى من يكون هالشخص .. وشو بيفسر وجود مناف واخوانها بالنسبه لفارس؟؟)


" ابتدي يا حب ارسم .. في سما هالليل قلبين .. اكتب الجوهره في الاول .. واكتب الثاني لابراهيم .. اكتب الاسمين لكن حبهم في قلب واحد"

الجوهره"اخاف ما اعجب امه .. بس ابراهيم قالي امه طيبه وايد .. واكيد بتحبني .. وااااي خايفه "
هنادي: يا عروسه .. 
الجوهره التفتت بخوف: هنووووود .. 
هنادي: لا خيالها .. تكشخي .. تكشخي .. خل يشوفون هالجمال ..
الجوهره: وش هالثقه يا هنوده .. 
هنادي ببراءه: اي ثقه ..؟؟ 
الجوهره: اولا .. شدراج انهم جايين يخطبون؟؟ .. يمكن يقربون لنا من بعيد .. ثانيا .. لو بيخطبون .. ليش قلتي بيخطبوني انا ؟؟ ليش مو انتي؟؟
هنادي: يقول خالي ان المراه اللي اتصلت .. طلبتج انتي .. وبعدين ياختي انتي الكبيره .. 
الجوهره: الله الكبير .. بس بحكم اني اكبر منج .. بيخطبونج مني .. 
هنادي: لا لا .. عندي احساس .. ان قريب بنفرح فيج يا جوجو .. 
الجوهره منحرجه: .....................
هنادي: هههههههه .. زين يلا جهزي قريب بيجون العرب .. 
الجوهره: انشالله .. 
نزلت هنادي مستانسه .. وتلاقت مع يوسف فالصاله .. 
هنادي: هلا يوسف .. 
يوسف: هلا والله شحالج اختي ؟
هنادي وطلعت نفس كبير: آآآه .. تمام
يوسف: سمالله عليج من الآآآآه .. شفيج؟
هنادي انحرجت: هااا .. مافيني شي .. انت بشرني عنك ؟؟ 
يوسف: الحمدلله .. الا خالي وينه ؟؟
هنادي: خالي فديـــ ... ويدخل عليهم سلمان
سلمان: الذيب على طاريه .. آمروني .. 
هنادي: رووووووح يالذيب
يوسف: ههههههه .. هنود شنو روح بعد .. على بالي واحد من الشباب تصدقين .. 
هنادي: واحد من الشباب .. يعني خالي من ؟؟ واخوي من ؟؟ 
سلمان: شقصدج؟؟
هنادي: خخخخخخخخخ .. ايه عليكم بس .. خالي سلمان واخوي يوسف .. ودومي اقعد معاكم .. شي اكيد بتكلم مثلكم .. 
سلمان مبتسم: لا والله .. عيل من اليوم ورايح ما بناديج الا بو الشباب .. 
يوسف: حلووووووه .. وربي عجبتني يا خالي .. 
هنادي: لاااااااااااا .. خالي شنو بو الشباب .. عاد غير غير .. 
سلمان: وشو اغير ؟؟ 
يوسف: خلاص .. بو الشباب لايق عليج ..
هنادي محتجه: شنو ب الشباب .. كل هالانوثه مو ماليه عيونكم .. وتقولي بو الشباب .. عاااد خالي 
سلمان يغمز ليوسف: زين انتي اختاري اي اسم .. يلا 
هنادي بكل براءه تفكر: ممممم ..سلمان ويوسف كانوا يطالعون بعض ومبتسمين .. وهنادي تفكر جد ..
هنادي: بس لقيتها .. نادوني فراوله .. 
سلمان او انه جاد: فراوله .. واااو .. شي شي شي 
يوسف ماقدر يمسك نفسه زياده .. وضحك بصوت عالي .. 
سلمان ضربه: انت ماتعرف تسكت .. ههههههههه 
هنادي قفلت عليهم: هييييييييييي .. ليش تضحكون علي .. ادري فيكم تتمسخرون علي .. مالت عليكم .. ولفت صوب التلفزيون .. وشوي وتصيح من الاحراج .. بعد ما سكتوا الشباب من الضحك .. وتم سلمان يتأمل هنادي .. 
سلمان"فديتج يا هنادي .. جنج المرحومه في سذاجتها وطيبة قلبها .. الله يرحمج يا لولوه" راح عند هنادي يراضيها .. 
سلمان: بو الشباب .. اقصد هنوده .. 
هنادي: ...................
يوسف: فراوله .. يا فديت الزعل انا .. هني ابتسمت هنادي ابتسامة رضى .. وبعدين كشرت بدلع
سلمان: يه يه يه .. يوسف والله انك مب حين .. تخصص دلع انت
يوسف: هههه .. والتفت صوب هنادي .. زين فراوله يا دلع .. صوبي شوي .. طالعته هنادي
سلمان: روووووح يا دلع ..
يوسف: لا خالي .. جي قولها .. رووووح يا فراوله دلع .. 
هنادي ضحكت وحضنت اخوها: آآآه فديتك يا يوسف .. 
سلمان مبتسم: يوسف يالمغازلجي .. من وين تعلمت هالكلام .. 
يوسف: ما يبيله اتعلم .. عندي فراوله دلع اتغزل فيها .. 
هنادي: اصلا يوسف وايد رومنسي .. يا بختها اللي بتاخذه واعتقد شفت بعينك يا خالي غرفته وذوقه في الملابس والعطور الهدايا اللي مغرقنا فيها بمناسبه وبدون
سلمان: الله عليك يا يوسف .. روووح يالرومنسي 
يوسف: احرجتوني .. احم احم .. يوسف سمع جرس الباب وراح يستقبل الضيوف .. 
سلمان: هنوده .. نادي اختج عشان تستقبلون الضيوف مع بعض .. 
هنادي: انشالله خالي .. طلع سلمان ورا يوسف .. وهنادي راحت تنادي اختها .. 
نزلوا الخوات مع بعض .. وكانوا في استقبال ام ابراهيم واخته منيره وخالته ام عبدالله .. 
الجوهره عرفتهم قبل ما يعرفون بأنفسم .. طبعا مريم ام ابراهيم .. واخته منيره متزوجه .. وخواتها اللي اصغر منها مها 12 سنه والهنوف 8 سنوات بس ما جاوا معاهم وابراهيم اكبرهم .. وخالته ام عبدالله .. الجوهره كانت تنتفض من الخوف .. اما هنادي كانت شوي مستحيه .. دخلوا الحريم وتعرفوا على الجوهره وهنادي .. اما الشباب استقبلوا بو ابراهيم وابراهيم وحامد زوج منيره في الميلس .. 
بو ابراهيم: السلام عليكم 
سلمان ويوسف: وعليكم السلام
سلمان: حيالله من يانا .. اقربوا البيت بيتكم .. 
بوابراهيم: الله يحيك يا ولدي .. احسنت .. 
تعرفوا الشباب على بعض وضيفهم يوسف .. وبوابراهيم كان مفتكر ان سلمان ويوسف اخوان .. 
بوابراهيم: سلمان .. اخوك الصغير وش اسمه؟
ابراهيم كان بيتكلم بس اكتفى بابتسامه ..
سلمان ابتسم: يوسف ويصير ولد اختي .. مو اخوي .. 
بوابراهيم: والنعم يا يوسف .. 
ابتسم يوسف: الله ينعم بحالك يا عمي .. 
بوابراهيم: متزوج يا سلمان .. ؟
سلمان: لا طال عمرك 
بوابراهيم: الله يرزقك يا ولدي .. 
سلمان: تسلم الغالي .. 
ابراهيم كان يطالع يوسف باعجاب" ماشالله عليك يا يوسف .. مزيون .. طول و جسم و وسامه .. اول مره اشوفك من هالمسافه القريبه .. الله يحفظك لشبابك "
اما عند الحريم الوضع كان اهدى .. الجوهره كانت مرتبكه .. كسرت حاجز التوتر والخجل وقامت تضيف الحريم مع هنادي .. 
ام ابراهيم: من فيكم الجوهره ؟؟
الجوهره ارتبكت وهنادي ابتسمت .. 
الجوهره: انا الجوهره ..
ام ابراهيم: ماشالله تبارك الرحمن .. انتي مدرسه 
الجوهره: اي نعم .. ونزلت راسها 
منيره حست بتوتر الجوهره فحبت تخفف من توترها: اي مدرسه انتي ؟؟ 
الجوهره: مدرسة .............. الابتدائه ..
منيره حبت تفتح موضوع عشان تخفف من توتر الجوهره الواضح: عيل اكيد تعرفين ام فهد اخصائيه اجتماعيه عندكم .. 
الجوهره: اي اعرف ام فهد .. وايد طيبه وحبوبه
منيره: تدرين انها طالبه تقاعد ورفضوا طلبها
الجوهره: اللي اعرفه انها قدمت الطلب .. بس اول مره ادري انه انرفض .. ليش؟؟
منيره: مسكينه تعبت من الدوام والمراكض مع هالمدرسه
الجوهره: مسكينه ليش رفضوا طلبها .. وايد تتعب فالمدرسه معتمدين عليها في كل شي 
منيره: في هاذي صدقتي .. في كل شي معتمدين عليها .. الله يعينها 
تموا يسولفون والجوهره حست براحه من ناحية ام ابراهيم .. وام ابراهيم بادلتها نفس الشعور حبت الجوهره ودعت ربها انها تكون من نصيب ولدها الوحيد ابراهيم .. ام عبدالله خالة ابراهيم ما شالة عينها من على هنادي كانت معجبه بجرأة هنادي وذرابتها وجمالها .. والجوهره كانت ملاحضه هالشي .. 
ام عبدالله: الجوهره يمه اختج شسمها؟
هنادي: انا هنادي .. وابتسمت 
ام عبدالله بابتسامه حزينه: والنعم .. الله يرزقج بولد الحلال اللي يسعدج
هنادي صارت طماطه من الاحراج والخجل ماتوقعت رد ام عبدالله .. بس كانت تتفكر في ابتسامتها الحزينه .. قطعت ام ابراهيم حبل افكار هنادي بهالكلام .. 
ام ابراهيم: الجوهره يمه .. احنا جايينكم اليوم نبغي نخطبج لولدي ابراهيم الله يحفظه .. وسألنا عنكم وسمعنا كل خير والحمدلله .. 
الجوهره سمعت كلام ام ابراهيم وتمنت لو الارض تنشق وتبلعها ولا تنحط في هالموقف .. تمت منزله راسها من المستحى .. 
ام ابراهيم: يمه الجوهره انتي اخذي راحتج وفكري على عدل .. والولد من حقكم تسألون عنه .. والله يقدم اللي فيه الخير انشالله .. 
الجوهره" ماله داعي اسال عن روحي وحياتي ابراهيم"
هنادي كانت طايره من الوناسه .. واخيرا بيفرحون .. من زمان كانت تنتظر هاللحظه .. تموا يسولفون وام عبدالله كانت بتاكل هنادي بعيونها .. اتصل ابراهيم على اخته عشان يطلعون .. 
منيره: يمه ابراهيم يقول يلا بنمشي .. 
الجوهره سمعت اسم ابراهيم وقالت في نفسها " فديت عمرك يا ابراهيم ما يفصلني عنك الا كم خطوه .. متى اكحل عيوني بشوفتك"
ام ابراهيم تكلم منيره: يلا يا بنتي .. توكلنا .. وقامت من الكرسي وفجأه قعدت على الكرسي من الم حست فيه بريولها .. 
ام ابراهيم: آآآي 
منيره بخوف: يمه .. سمالله عليج
الجوهره بحنان وخوف على ام ابراهيم: سمالله عليج يمه .. وساعدتها تعتدل في قعدتها .. 
ام ابراهيم مسكت ايد الجوهره: آآه يا يمه ريولي تعورني .. ماقدر اوقف عليها ..
ام عبدالله: منيره اتصلي بأخوج بسرعه 
منيره بقلق: انشالله ..
منيره: ابراهيم الحق على امي .. ما تقدر تتحرك من مكانها .. رجع لها الالم اللي بريولها .. 
ابراهيم بخوف: امي .. زين الحين جايكم .. كانوا كلهم يطالعون ابراهيم بقلق .. 
ابراهيم: اخوي سلمان .. الوالده تعبانه صوب الحريم .. الشيخ بغيتك تسوي لي درب على ما يجيب حامد السياره الحوش .. 
سلمان: يلا بسرعه بسوي لك درب .. لاحول الله 
بو ابراهيم: بسرعه يا ولدي تلاحق على امك .. 
يوسف كان مو عارف شو يسوي .. 
يوسف: تعال يبه ارتاح .. وانشالله الوالده ما عليها شر .. 
طلع ابراهيم ورا سلمان ... وقفوا عند باب الصاله .. 
سلمان: هنادي ابوي سوا درب .. والريال بيدخل يشل امه .. 
هنادي: انشالله خالي .. وراحت تجيب شيلتها هي واختها .. 
دخل ابراهيم واول ماطاحت عينه على الجوهره .. ماسكه امه وتداريها .. ابتسم وعرف ان امه سوت هالحركه عشان يشوفون بعض .. الجوهره كانت منزله راسها وحست بشعور غريب .. اول مره يكون ابراهيم قريب منها .. تفصله عنها امه .. رفعت راسها تشوفه من قريب و ويها صار احمر من الخجل ونزلت راسها .. اما ابراهيم اول مره في حياته يشوف الجوهره .. هو كان راسم لها صوره من وصفها لنفسها له .. وطلعت احلى من الوصف بالنسبه له .. ابتعدت الجوهره مستحيه لما قرب ابراهيم يشل امه .. شال امه وطلع من السياره وكانت حامد مقرب السياره من الصاله .. ساعده سلمان وفتح له باب السياره .. ركب ابراهيم السياره واستسمح من سلمان على العباله ومبين عليه الاحراج من اللي صار .. طلعوا الحريم وتوزعوا على السياير .. وسلموا الريال على بعض وتوكلوا ... نرجع الحين للجوهره واهلها .. 
هنادي: ههاااااااااااااي .. ما قلت لج جوجو .. 
سلمان: شنو قلتي لها؟؟
هنادي: ان بنفرح فيها .. 
يوسف: فديت جوجو والله .. تستاهل الغاليه
سلمان: ها جوجو .. وش رايج فديتج ؟؟
الجوهره نزلت راسها و ويها صار احمر .. 
هنادي: ههاااااااي .. يعني موافقه .. السكوت علامة الرضا 
يوسف: هييي انتي على كيفج هو .. احنا نسالها هي مو انتي ؟؟ 
سلمان: الجوهره يالغاليه .. بس ابي اعرف شي واحد .. انتي مقتنعه ومتقبله فكرة العرس ؟؟
الجوهره نزلت راسها وابتسمت ..
هنادي: حلووووه .. رووووح اخيرا بيصير عندنا عرس .. واااااو
يوسف: هنووود يالمزعجه اشششششششششششش 
هنادي: خالي شوف يوسف؟؟
سلمان مسك هنادي من كتفها وحضنها .. ويطالع الجوهره منتظر ردها .. اما يوسف كان يحذف الكرز على هنادي .. وهنادي اطلع له لسانها ليوسف وتحره .. 
سلمان: ها جوجو .. ما رديتي علي ؟؟
يوسف: والله انا اشوف ان الريال ما عليه كلام .. واهله وايد طيبيين وينحبون 
سلمان: اي والله .. ترا الولد ما ينعاف .. وش قلتي يالغلا ؟؟
الجوهره بهمس: اي موافقه .. وقامت من مكانها .. طلعت عنهم وراحت غرفتها ... 
سلمان ضحك: هههههههه وحليلها .. مستحيه فديتها .. عقبالج يا هنوده .. وباسها على جبهتها .. وعقبال معرسنا يوسف انشالله .. 
يوسف: آآآآآآآمين يا خالي .. 
سلمان وهنادي: ههههههههههه 
اما الجوهره ارتمت على سريرها وغمضت عيونها تفكر في حبيب قلبها ابراهيم .. 
الجوهره" الحمدلله يا رب العالمين .. الحمدلله ان اموري تيسرت مع ابراهيم من بعد صبر 8 سنين الحمدلله رب العالمين" قامت توضت عشان تصلي ركعتين شكر لربها .. وهي ساجده تمت تصيح وتدعي .. خلصت صلاتها وانتبهت ان في مس كول في الجوال .. وكان من ابراهيم .. ومسميته " اخذت القلب" .. ابتسمت واتصلت فيه .. 
ابراهيم: هلا والله بزوجتي وام عيالي .. 
الجوهره: عااااد 
اراهيم: وااااي .. ماقدر على الدلع انا .. 
الجوهره: ...............
ابراهيم: فديت اللي يستحون .. 
الجوهره بنبره جاده: الا قولي .. شخبار امك .. انشالله احسن الحين ؟
ابراهيم ضحك: هههههههههههههههه 
الجوهره: هيييييي .. ليش تضحك ؟
ابراهيم: يعني انتي صدقتي اللي صار ؟؟؟ 
الجوهره ببرأه: شلووووووووون ؟
ابراهيم: حياتي امي ذكيه .. ما كانت ريولها تعورها ولا شي .. بس سوت هالحركه عشان انا وانتي نشوف بعض .. الحركه مشت على الكل الا انا .. 
الجوهره بصدمه: احلف ان امك سوت هاي كله متعمده !!
ابراهيم: ههههههههه والله 
الجوهره: يا فشلتي .. 
ابراهيم: فديت قلبج يا جوهرتي .. امي اصلا حبتج وايد .. بس شكلج وانتي ماسكتها وخايفه عليها روووووعه .. شفت الحنان والطيبه فيج يا قلبي .. الا قولي لي يا روح ابراهيم انتي .. 
الجوهره: هلا عمري .. 
ابراهيم: شهالحلاوه والجمال .. بصراحه احلة من وصفج يا قلبي فديت الخدود الحمر والعيون السود .. 
الجوهره: برهوووم عاااد استحي .. 
ابراهيم: فديت برهوم طالعه من فمج الحلو .. زين سمعي هالاغنيه اهداء خاص لج انتي وبس .. 
" حبيب العمر كل العمر لاجلك ولك .. بعيد ان كنت ولا قريب اشتقت لك .. لانك حب غير الحب مالي الوجود .. تجي او ماتجيني حبيبي اشتقت لك " .. وانا جيت لج يا روح ابراهيم انتي .. 
الجوهره استحت من كلام ابراهيم: فديت عمرك يا ابراهيم .. الله لا يحرمني منك .. 
ابراهيم: آآمين .. زين يا جوهرتي لا تتأخرين بالرد عاااد .. 
الجوهره بخبث: مممممممممم .. ولا يهمك بعد شهرين برد عليكم هههههههه
ابراهيم: حرااااااام عليج .. شهرين يالظالمه 
الجوهره: زين كسرت خاطري .. برد بعد شهر ونص .. 
ابراهيم: عااااد جوجو .. فديتج الاسبوع الجاي بقول لامي تتصل فيكم 
الجوهره: عيوني لك يا بعد كلي انت .. 
ابراهيم: الله يخليج لي انتي يا حياة ورح وعقل وقلب ابراهيم 
الجوهره: والله يحفظك يا من اخذت القلب .. 
ابراهيم: فديت هالقلب والله 
سكر ابراهيم من الجوهره ونزل عند امه عشان يقنعها تتصل في الجوهره بعد اسبوع 
...........................


في المستشفى في غرفة جاسم الساعه 8 الصبح ..
بوفارس: جاسم يبه تبي شي ..
جاسم ومندمج مع التلفزيون: لا لا يبه .. 
بوفارس: لو بغيت شي اتصل لي .. انا بروح عندي مشوار هني فالمستشفى .. وتركي عندك يبه لو بغيت شي قولــ ..... 
جاسم: زين زين يبه .. وكان مندمج مع التلفزيون حده .. 
تركي التفت على بوفارس وابتسم له .. 
بوفارس: عيال اليوم .. هز راسه وابتسم لتركي وطلع من الغرفه وفي باله افكار تروح وتجي واسأله يدور على اجوبه لها من بعد اللي شافه الليله الماضيه .. 
تلاقى بوفارس مع محمد ولد اخوه في الممر .. 
محمد يبوس راس عمه: هلا عمي .. شحالك؟
بوفارس: طيب الله بسلمك .. انت شحالك والاهل عساهم بخير ؟
محمد بابتسامه عذبه: الحمدلله ياعمي الكل بخير الله يسلمك .. 
بوفارس: عيل وين طبجتك عنك؟
محمد: مادري عنه .. اتصل فيه من الصبح ولا يرد علي .. يمكن نايم الحبيب ..
بوفارس: نايم .. اي ي ي وشكله نايم فالعسل بعد .. 
محمد ما عار اي اهتمام لأخر جمله قالها عمه: زين عمي ماعطلك .. بروح عند جاسم 
بوفارس: الله يحفظك يبه .. 
كمل بوفارس دربه ومحمد راح غرفة جاسم .. ولقى الحبايب مندمجين مع التلفزيون وكانوا متابعين توم وجيري وبكل نذاله بند محمد التلفزيون .. 
تركي وجاسم: هييييييييييي
محمد: اس .. اس .. السلام عليكم 
تركي: هههههههه عليكم السلام 
محمد: شحالكم شباب .. 
تركي: الحمدلله 
جاسم كان محتج: ياخي شغل التلفزيون .. 
محمد: نعم اخوي .. تكلمني
جاسم بتوسل: عاااااااد 
تركي: حرام عليك .. شغل التلفزيون خله يتابع 
محمد: احلف انت .. اخاف انت اللي متحرقص تبي تتابع 
تركي: خخخخخخ عاد انت ماتفهم يا بونايف .. 
جاسم: محمد الله يخليك 
محمد بغلاسه: مممممممم موضوعكم جاري التفكير .. انتو الثنين ماتقدرون تمشون والجهاز عندي .. احم احم 
تركي: قمة النذاله 
محمد: ولو .. ان لم تكن نذلا اكلوك النذووول
تركي: ههههههه .. يقطع سوالفك 
محمد: زين يلا ترجوني يلا .. 
جاسم: عاااد حمودي ..
محمد: شو حمودي بعد .. الحين احلم اشغله او اعطيك الجهاز 
جاسم: لااااااااا
تركي ومحمد ضحكوا على جاسم ... 
رن تلفون محمد وحذف عليهم الجهاز وطلع يتكلم برا الغرفه ..
جاسم: Yes 
تركي شغل بسرعه ..
واندمجوا مره ثانيه مع التلفزيون ومحمد كان يكلم زوجته برا الغرفه .. 
محمد: يا هلا بعمري كله .. 
ساره: وينك؟؟
محمد: بل .. عا.....
ساره بعصبيه: رد علي .. انت وين الحين
محمد باستغراب: ويني ؟؟ شو فيج معصبه حبيبتي .. 
ساره: اعتقد كلامي واضح .. انت وين رد علي
محمد عصب: كلامج واضح بس شو سببه ؟؟ على شو هالعصبيه ؟؟
ساره: مو معصبه .. بس تعرف ترد ولا .... 
محمد يقاطعها: ولا شو ... على اي اساس تتكلمين معاي بهالاسلوب ؟!
ساره سكرت التلفون من غير ماترد عليه .. محمد عصب واستغرب من الحركه .. 
محمد وايد تضايق" شو فيها ساره؟؟ .. وشو اللي خلاها تتصل وتقول هالكلام وشو قصدها يسؤالها عن مكاني .. مو من عوايدها تسألني ؟؟ افففف ضاق صدري يا ساره "
رجع الغرفه عند جاسم وتركي .. 
جاسم: محمد ابي ماي .. 
محمد: انشالله 
تركي التفت على جاسم وكانوا ثنينهم مستغربين من هدوء محمد المفاجئ .. خذ جاسم الماي وسأل محمد .. 
جاسم: محمد .. شو فيك ؟
محمد يحاول يبتسم: ولا شي .. 
تركي: بونايف .. وين فارس عنك .. ما شفناه اليوم 
محمد: مادري عنه .. حتى عمي سالني عنه من شوي .. خل اتصل له اشوف وينه هو .. واتصل محمد بس مالقى اي رد من فارس .. وطرش له مسج " فروووس وينك من امس الكل يسال عنك .. رد علي ضروري ابيك في شغله"
محمد: ما رد علي .. بس دزيت له مسج .. يمكن نايم 
جاسم: مستحيل .. اصلا فارس ما ينام لين هالحزه .. زين شوف خالد اخوك اكيد معاه ..
محمد: بشوف خالد اخوي .. باتصل فيه بعدين .. على العموم انا رايح تامروني على شي.. 
جاسم وتركي: وين ؟؟
محمد: بروح البيت .. بمركم العصر باذن الله 
جاسم باستغراب: زين .. 
سلم عليهم محمد وطلع .. جاسم وتركي كانوا مستغربين من محمد .. تركي ماحب يسأل جاسم عن شي لانه مجرد شخص وتعرفوا عليه في المستشفى .. ومو حلوه يتدخل في امورهم .. 
مشى محمد في ممرات المستشفى وهو يفكر في تصرف زوجته الغريب .. وقرر يتصل فيها .. بس هي ما ردت على جوالها .. اتصل على البيت وردت عليه امه .. 
محمد: مرحبا يمه .. 
ام محمد: هلا ابوي انته .. 
محمد: شخباركم فالبيت .. واخبار فهد الله يحفظه 
ام محمد: الحمدلله كلنا بخير .. وفهد فديته نايم 
محمد: الحمدلله انكم بخير .. زين يمه ساره عندج ؟
ام محمد: اي يبه تبيها ؟
محمد استغرب: اي يمه عطيني اكلمها .. 
ام محمد: ساره يمه .. محمد على التلفون ..
ساره"اففف شيبي هاذي": الوو
محمد من غير مقدمات: ليش مارديتي على الجوال ؟
ساره بنفس: الجوال فوق .. وهني ام محمد طلعت .. حست ان الجو متكهرب بينهم
محمد خذ نفس وتكلم بهدوء: ساره يا عمري .. شو فيج معصبه .. استغربت من كلامج ؟؟ 
ساره: بلا عمري وغيره .. 
محمد باستغراب: لاااااا انتي سالفتج سالفه .. 
ساره سكرت التلفون في ويهه للمره الثانيه .. هني محمد عصب حده .. ساق السياره بسرعه جنونيه ماعرف كيف وصل فيها البيت .. اول ما وصل الا امه في ويهه .. سلم عليها وقعد معاها شوي .. استأذن منها وراح الغرفه عند ساره .. فتح باب الغرفه بهدوء وتم يطالع ساره اللي حست بوجوده بس تجاهلته .. دخل و وقف جدامها .. 
محمد: عسى ما شر الشيخه .. شو سالفتج ؟؟ علميني 
ساره رافعه حاجب: انت تعرف السالفه .. 
محمد: اي سالفه .. الكلام اخذ وعطى .. مو اتكلم وتسكرين في ويهي .. 
ساره طالعته بنظره: وين كنت يالشيخ؟ 
محمد: كنت فالمستشفى؟؟ 
ساره: وش اللي يثبت لي ؟؟
محمد بصدمه: هااا .. تشكين فيني ؟؟ 
ساره: ....................
محمد: ساره انتي صاحيه ؟؟ شو تخربطين انتي ؟؟ 
ساره: لاتلعب علي دور البريء .. كنت مغفله يا محمد .. بس الحين تفتحت عيويني على اشياء كنت غافله عنها .. صحيت من الكذب اللي كنت عايشته معاك .. 
محمد بخيبه: شو تسمعين وتشوفين .. واي كذب تتكلمين عنه .. انا طول عمري مخلص لج يا ساره هالكلام كبير كبير .. هاي مو كلامج .. 
ساره: خلصني واعترف .. 
محمد قعد على الكرسي وغطى ويهه بإيدينه من الصدمه .. 
ساره مشت عنه: الخبر اليوم بفلوس.. بكره ببلاش .. راحت غرفتهم وسكرت الباب بقوه .. اما محمد ما عرف في شو يفكر من الصدمه .. رن تلفونه وكان المتصل فارس .. 
محمد"هالاتصال جى في وقته" .. قام من مكانه و وقف عند الدريشه 
فارس: هلا محمد .. 
محمد: وينك من امس؟؟ .. قريت المسج اللي دزيته لك ؟
فارس: آآآه يا محمد .. 
محمد: سمالله عليك من الآآه .. شو فيك يبه ؟؟ 
فارس: تعالي البيت الحين يا محمد .. 
محمد بخوف: انت فالبيت ؟!!! عسى ما شر .. 
فارس: تعال وانت تعرف .. 
محمد: خلاص الحين جايك .. طلع من الغرفه مستعيل .. ساره كانت واقفه ورا الباب وسمعت المكالمه .. فتحت الباب وقالت لمحمد .. 
ساره: رايح لفارس ولا لفاطمه الحب .. 
محمد وقف مكانه: فاطمه .. انتي تشكين اني على علاقه ببنت عمي .. 
ساره: انا ما شك .. الا متأكده .. روح لها كحل عيونك 
محمد مسك نفسه وطلع بهدوء من الغرفه ولا رد عليها .. وهني ساره ماتت من القهر وحقدت على فاطمه .. 
طلع محمد من البيت يحاتي فارس ويحاول يتناسى هم ساره اللي كان صدمه بالنسبه له .. وصل بيت عمه وكانوا البنات مع امهم يجهزون للغدا في المطبخ .. فاطمه شافته من العاكس .. واستغربت وجوده هالحزه في بيتهم .. فتحت له الباب 
فاطمه: هلا ولد عمي .. 
محمد شاف فاطمه وتذكر كلام ساره: هلا بنت عمي .. شحالج .. 
فاطمه: طيبه الله يعافيك .. حياك دش عن الشمس .. 
دخل محمد وهو يطالع فاطمه بنظرات غريبه ماقدر نفسه يفسرها .. وفاطمه كانت مستغربه نظرات محمد .. 
محمد: سوي لي دري بروح حق فارس فوق .. 
فاطمه باستغراب: فارس .. فارس فالبيت !!!
محمد: اي توني مكلمه .. 
فاطمه: غريبه .. زين حياك ولد عمي .. 
دخل محمد وبسرعه راح لغرفة فارس .. وفاطمه استغربت من شيين ؟؟ الاول وجود فارس فالبيت من غير ما يحس حد بوجوده ؟؟!! والثاني جيت محمد بيتهم لفارس هالحزه ؟؟!!!
دخل محمد على فارس وشاف حالته اللي تقطع القلب .. كان حزين ومنخطف لونه .. عيونه حزينه وفيها كلام وايد ودموع محبوسه .. رفع راسه يطالع محمد اللي هم ساره كان ذابحه .. 
محمد: فارس شو فيك ؟؟ 
فارس طالع محمد فتره: آآآه يا محمد .. آآآه 
محمد: عسى ما شر الغالي ..
فارس تكلم وهو منهار: راح بين ايديني يا محمد .. ماقدرت اسوي له شي .. ماقدر يكمل ونزل راسه بحزن ..
محمد بخوف: شفيك يا فارس.. من اللي راح .. الاهل فيهم شي ؟؟
فارس طوق ويهه بإيدينه بحزن وطالع محمد .. 
فارس: امس من الساعه 2 لين اليوم الساعه 10 وانا في المستشفى .. وبعدين رحت المقبره
محمد قام من مكانه: المقبره .. شو صاير ؟؟ تكلم يا ريال 
فارس قال لمحمد سالفة مناف كامله .. اما محمد فالبرغم من الهم اللي فيه .. الا انه حزن وايد على اللي سمعه .. ولان محمد عنده اولاد فتخيل لو كان مكان مناف واهلها .. 
محمد: مات بسبب سوء التغذيه .. 
فارس: لو تشوف الخرابه اللي عايشين فيها .. ماتصدق انهم عايشين فيه وياكلون فيه لو كان في اكل وينامون فيه من انولدوا وهم ماعرفوا غير هالخرابه .. يالله ماقدر انسى منظره وهو يطالع فوق .. وصوت روحه وهي تطلع من جسمه الصغير.. يا محمد حسيت الدنيا من حولي تتحرك ببطئ .. حسيت برعشه سرت في جسمي من راسي لي ريولي .. وقفت مكاني مو مستوعب اللي صار .. تمنيت لو كنت احلم احساسي كان غريب .. حسيت بشيء من الخوف لانه مات في ايدي .. حسيت بالحزن لان المسكينه مناف استنجدت فيني وانا خذلتها .. حسيت بالخذلان لاني انا اللي بلغتها بموت اخوها .. حسيت برهبة الموقف كله .. احاسيس اجتمعت في وقت واحد .. تعبت افسرها .. 
غسلوه ورحنا المقبره .. صليت عليه انا وهو اخوه وكم شخص كانوا معانا في المغسله اللي بالمستشفى .. رجعت لمانف المستشفى والمسكينه كانت منهاره وتقول لي .. 
مناف: آآه راح نايف .. شلون ارجع البيت من دونه .. وش واقول لامي لي رجعت من دونه .. آه يا قلبج يا يمه ..
حاولت اهديها بس كانت وايد متأثره بموت اخوها .. عيونها حزينه فيها كلام اكثر من اللي قالته .. مسكينه مناف .. والغريب في الموضوع اخوها فيصل!! حسيت مشاعره متجمده كأنه عارف بمصير اخوه .. كان هادي وايد .. بس انهار لما شاف اخوه ممد على السرير .. وصاح بحزن على فراق اخوه .. وكان حاس بالخذلان .. لانه ماقدر يسوي شي لاخوه .. ونايف كان وايد متعلق بفيصل .. صاح فيصل وكان يقول .. 
فيصل: شلون برجع البيت من دونك ؟؟ وش بقول لامي وعبود .. من اللي بيرسم لي الورد والطيور .. 
آآه يا محمد للحين كلامه يدور في راسي .. احس اني للحين اسمعه .. صوته في راسي كان يصيح بحزن انولد معاه .. حسيت دموعه غسلت شي بسيط من الكثير اللي بقلبه متحمله من وعى على الدنيا .. تخيل عمره 12 سنه وشايل جبال من الهموم والحزن .. تميت افكر في نفسي وفي هلي .. افكر لما نتبطر على النعمه اللي احنا فيها .. واللي غيرنا ما يحصل مثلنا .. آه وآه وآه يا محمد .. هالدنيا غريبه .. حط فارس راسه على المخده وغمض عيونه .. تم محمد يواسي فارس ومشاركه حزنه وهمه .. 
فاطمه تحت في المطبخ كانت مشغوله تفكر في اخوها .. وتحاتيه وخايفه عليه .. ومستغربه من وجود محمد ولد عمها والغريب ان لهم اكثر من ساعه من وصل محمد ..
ام فارس: فطيم يمه .. يلا جهزوا الغدا اخوانج الحين بيجون انا بروح ابدل ملابسي 
فاطمه: ماما .. فارس فوق في غرفته .. ومعاه محمد ولد عمي .. اجهز لهم الغدا في الميلس؟
ام فارس باستغراب: فارس فالبيت ؟!! ومعاه محمد؟!! من متى؟
فاطمه: اكثر من ساعه .. استغربت لما شفت ولد عمي جاينا .. مو عوايده ومادريت ان فارس اخوي فوق الا لما قالي محمد .. 
ام فارس: زين يا امي انتي .. جهزي لهم الغدا وانا بروح اشوفهم .. عفيه بنتي .. 
فاطمه: انشالله ماما .. 
التفت فاطمه على مريم اللي كانت مشغوله بكتاب كانت تقراه ولا انتبهت لأي كلمه انقالت ..
فاطمه: مريوووم .. وضربتها على كتفها .. 
مريم: آآي .. عورتيني شو تبين ؟؟ 
فاطمه: خلي هالكتاب عنج الحين وسمعيني زين .. 
مريم: قبل ما اسمعج خليني اسوي علامه على الصفحه اللي وصلت لها .. قاعده اقرى قصه (نهاية حبك اعدامي) لاتفوتج .. 
فاطمه: مو وقته .. سمعيني .. فارس اخوي فيه شي .. 
مريم حطت يدها على قلبها: فديت اخوي شو فيه ؟؟
فاطمه: مادري والله .. تخيلي انه اليوم فالبيت ولاحد يدري عنه .. الا لما جى محمد ولد عمي وطلب يروح له الغرفه .. انا انصدمت .. لانه كان مبين عليه ان في شي كبير صاير .. وللحين ما طلع من عنده .. 
مريم: فارس فالبيت!! مستحيل يكون نايم لين هالحزه او ابكر الصبح .. يمكن يكون تعبان فديته 
فاطمه: مستحيل .. تعرفين فارس شلون يكره المرض ويجمعنا حوله لو مرض فديته .. 
مريم: صح كلامج .. 
دخلت عليهم ايمان: ليش محمد ولد عمي هني .. شو صاير ؟
فاطمه التفتت على ايمان: جاي عشان فارس ..
ايمان: شووو .. ليش شو فيه فارس؟ .. انا على بالي انه جاي ياخذ شي من غرفة فارس .. لاني سمعت حس امي معاه بغرفة فارس .. 
مريم: تصدقين انه فالبيت ولاحد يدري عنه
ايمان: اخوي فيه شي .. 
فاطمه: ايه عليه والله ..
ايمان: ليكون من مكالمة ذاك اليوم .. تذكرون لما ودانا البحر .. 
فاطمه ومريم باهتمام: اي.. 
ايمان: فاطمه ما قلج هو شو فيه ؟؟ ولا جاب لج طاري المكالمه كلش ..
فاطمه: لأ .. حاولت اني اخليه يتكلم بس حسيته متحفظ .. وتصرفاته غريبه .. تدرون امس لما رحنا المستشفى حق جاسم .. طلعنا انا وهو مع بعض بس خذني مكان غريب .. 
ايمان: مكان غريب .. كملي .. 
فاطمه: اي .. تخيلوا خذني على منطقه بعيده ومهجوره وتخوف .. وتم يقولي كلام استغربت منه .. هو زعلني امس .. وكان فديته يبي يراضيني .. ولما وصلنا ذيك المنطقه .. انا قلت يبي يمازحني عشان يراضيني او انه يخوفني لان المكان كان يخوف .. الا قالي .. تخيلي يا فطيم ان في ناس عايشين في هالبيوت ولا يحصلون اكل .. انا تعجبت من الكلام وحسيت انه في خاطره غير هالكلام بس مو عارف شلون يبدى .. ولما سالته عن السبب اللي خلاه يجيبني المنطقه المهجوره .. تخيلوا انه مارد علي بس اكتفى بإبتسامه وتم ساكت لين وصلنا البيت .. وصدقوني يا خواتي ان فارس وراه سالفه .. لا والسالفه شكلها كبيره 
ايمان: صدقوني .. اخونا فيه شي بس مو عارف كيف يوصله لنا .. 
مريم: صح .. ولازم احنا نروح له ونشوف شو في خاطره .. يمكن يصارحنا ويرتاح .. 
تموا الخوات يتناقشون في موضوع اخوهم .. اما ام فارس دخلت على فارس ومحمد وشافت حالة ولدها .. 
ام فارس: شلونك محمد ابوي .. 
قام محمد: هلا والله مرت عمي .. انتي شحالج ؟
ام محمد: طيبه طاب حالك يبه .. فارس شو فيك يبه ؟
فارس: ولا شي يمه .. بس تعبان واليوم مالي خاطر اروح الشركه .. قلت ارتاح شوي 
ام فارس: وانت محمد شو عندك مارحت الدوام ؟
محمد ارتبك: انا ماخذ اجازه كم يوم من الشغل .. 
ام فارس: يعني انت وطبجتك فارس ما رحتوا اليوم ؟؟
محمد بابتسامه مصطنعه: ههههههه انا اجازه .. بس هو دلع .. 
ام محمد ضحكت: ههههههه فديته يدلع ؟؟ على شو .. 
فارس ابتسم بحزن لامه: امي ادلع على محمد .. 
ام فارس: يا حلاة الدلع والله .. هههههههه .. زين ابوي اخليهم يجهزون لكم الغدا في الميلس ولا يجيبونه لكم هني .. 
محمد: لا مرت عمي ما قصرتي .. انا بروح البيت بعد شوي .. 
ام فارس: مايصير يا ولدي .. تغدى عندنا
محمد: ما قصرتي الغاليه .. الاهل ينتظروني فالبيت
ام فارس: اللي تشوفه يبه .. طلعت عنهم ام فارس ولا صدقت كلمه من اللي قالوها .. حست ان ولدها فيه شي بس ماحبت تتكلم جدام ولد عمه .. بعد فتره نزل محمد وترك فارس مغصوب .. فارس اجبره يرجع البيت ويتلاقون العصر عشان يروحون بيت مناف .. وهو نازل طلعت في ويهه فاطمه من غير شيله .. تم يطالعها تذكر كلام ساره .. نزل راسه واعتذر .. وطلع من بيت عمه وفاطمه ماخذه تفكيره من كلام زوجته .. وصل بيتهم حزة الغدا وشاف الاهل كلهم متجمعين يتغدون الا زوجته .. راح الغرفه ولقاها قاعده في صالتهم وكان مبين عليها الغيض والقهر .. دخل الغرفه يبي يبدل ملابسه .. دخلت وراه ساره .. 
ساره: ها .. رحت لها.. 
محمد ما كان في باله الا سالفة مناف اللي تأثر فيها وايد .. التفت عليها وقال لها
محمد: اي رحت لها فديتها بنت عمي .. 
ساره بطلت عيونها وماتوقعت رد محمد .. 
ساره: صج انك ماتستحي على ويهك .. 
رفع ايدينه في الهوا ومسكها من كتوفها ودزها بقوه على الكبت .. 
محمد: سمعيني فضيها سيره .. ترا اللي فيني كافيني وماعندي وقت لخرابيج سمعيني .. اللي فيني مكفيني مكفيني
ساره دزته عنها: لازم مكفيك .. بعد ما شبعت من شوفها وش لك فيني الحين ...
محمد ماقدر يقعد معاها في نفس الغرفه .. طلع وراح غرفة اخوه علي المعاقب .. 
محمد: السلام عليكم .. 
علي باحراج: وعليكم السلام .. هلا والله 
محمد: عطني جلابيه من عندك .. وابي ابدل ملابسي .. 
علي: انشالله .. وحس ان بين محمد وزوجته شي .. 
بدل محمد ملابسه وانبطح على سرير اخوه .. 
محمد: علي .. لاتقول لاحد اني عندك .. وقعدني الساعه 3 ونص اوكي .. 
علي: انشالله .. 
نام محمد مقهور .. وعلي كان يتأمل اخوه وهو نايم .. دخلت الريم وكانت شايله الغدا لاخوها وشافت محمد على سرير علي..
الريم: محمد شو يسوي هني ؟؟
علي: مادري .. بس موصيني ماقول لاحد انه نايم عندي.. 
الريم: غريبه .. زين تعال نتغدى يلا فديتك ..
علي طالع اخته وخنقته العبره " آه يالريم قلبج كبير .. الله يخليج لي انشالله ويستر عليج" 
تغدوا مع بعض .. وبعد ماخلصوا غداهم .. مسك علي يد الريم وباسها .. الريم استغربت من حركة اخوها .. 
علي: انا لو اقولج آسف من اليوم لين اخر نفس لي .. والله ماكون اعتذرت لج عن اللي بدر مني يا اختي .. 
الريم: افا عليك يا علي .. احنا اخوان وانت اخوي الاكبر مني .. وانا مابي اخسرك .. ولا اخسر اي احد منكم .. ومستحيل افرقكم انا اجمعكم لانكم عزوتي يا اخواتي .. بس طلبتك يا علي قول تم..
علي: اللي تآمريني فيه انا حاضر وتحت امرج .. 
الريم: يا عل عمرك طويل وعسانا مانفترق .. اسمع يا اخوي الغالي .. ابيك تراجع نفسك وترجع لربك .. خل عنك السوالف الل صادك فيهاخالد .. سمعتك من سمعتنا يا اخوي .. انت قدوتي انا واسماء وفهد وسلطان .. الله يخليك يا علي .. 
علي: اوعدج يالغالي اني ارجع علي ولد حمد اللي تربه على الدين .. 
حضنت الريم اخوها وباست راسه .. استأذنت منه ونزلت .. 
" الحين خل نرجع لورا شوي .. لما فهد طلع نص الليل الحوش ولحق القطوه وذبحها .. شو كان السبب ورا تصرف فهد؟!"
فهد: من انتي؟؟
........ : انا اللي شافها اخوك خالد .. 
فهد: شو تبين فيه ؟؟
........ : ما يخصك .. بس ابيه وباخذه منك وباخذ مريم معاه .. 
فهد يتوسل: الله يخليج لا تاخذين حد .. لو تبين اخذيني انا .. 
........ : ما بيك انت .. انت حتى ما تتكلم .. 
جرحته بكلامها .. 
فهد: بس انا اتكلم معاج الحين .. وصوتي حلو 
........ : انت تتكلم لاني انا ابيك تتكلم .. 
فهد: الله ياخذج .. ويقطج بالنار .. 
........ : هههههههههههههههههههههههههههههههههه
قعد فهد من النوم متخرع .. وكان معرق وقلبه يدق بقوه .. على طول طلع من الغرفه وراح غرفة الريم .. طق الباب وكان يصيح من الخوف .. طلعت له الريم 
الريم: شو فيك فهود ؟؟ فهد حضنها ودموعه على خدوده ..
الريم: تعال فديتك .. فرشت له على الارض ونام بهدوء .. وحس بالامان عند اخته 
لما قعد اليوم الثاني .. ترجى الريم انها ماتقول لاحد انه نام عندها .. والريم حاولت تفهم سبب خوفه .. بس كان خايف انه يتكلم .. 
الريم: وهاي كل اللي صار يبه .. وتكرر هالشي اكثر من مره يبه .. يجيني نص الليل خايف وينام عندي .. وامس انصدمت باللي سواه .. واصلا يجيني الغرفه ميت من الخوف .. شلون تجرأه يطلع من البيت ويركض في هالظلام .. ؟!!
بومحمد: امس لما شلته وحضته .. كنت احس بدقات قلبه على صدري من الخوف والروع اللي فيه مادري شو فينا .. اعوذ بالله من الشيطان الرجيم .. 
ام محمد: وانا اسبحه كان يتفلت حوله وخايف .. لما خذته للسرير ينام ما تركني الا لما غط في النوم .. 
الريم: يبه نجيب مطوع المسيد يقرى عليه احسن .. 
بومحمد: بكلم محمد يشوفه .. لاحول ولا قوة الا بالله .. وفجأه حس بومحمد بيد صغيرةعلى كتفه التفت وكان فهد واقف ورا ابوه ويطالع امه واخته بخوف وقعد في حضن ابوه .. 
فهد: يبه .. انا ذبحتها .. الحين خلاص ماتقدر تسوي شي لخالد اخوي او مريم بنت عمي ..
الكل متعجب: مريم ؟؟ 
فهد: اي .. الجنيه اللي تطلع لاخوي خالد .. طلعت لي .. وخلت لي صوت .. وكان صوتي حلو يبه وكلمتها .. وهي قالت لي انا باخذ خالد اخوك ومريم بنت عمك .. وانا اللي اخليك تتكلم .. وانا قلت لها تاخذني انا بس قالت مابيك لانك ماتتكلم .. وانا احتريت عليها وقلت لها الله بياخذج وبيقطج بالنار .. وكنت اشوف قطوه سوده واقفه عند الدريشه بعد ما اقوم من النوم .. اطالعني وتقولي .. باخذهم وتضحك يبه صوتها يخوف .. وامس الحمدلله اني ذبحتها وحتى ما حلمت فيها كلش .. انذهلوا الموجودين بكلام فهد .. ام محمد تمت تصيح .. وبومحمد مو عارف شو يرد على ولده .. اما الريم ما قدرت تحبس دموعها وتمت تصيح في حضن امها ..




يا دمعة الليل الطويل .. يا سر احزاني .. شايل معاي المستحيل .. والصبر عنواني .. سيف الصبر ذبحتني يا سيف الصبر .. غربه وغدر .. آآآآه من الغدر "

نزلت مناف مع اخوها فيصل من سيارة فارس .. وقفت عند باب البيت ومو قادره تتحرك .. ومو قادره توقف دموعها اللي انهمرت على خدودها مثل الشلال .. فيصل كان ماسك يد مناف بقوه ومنزل راسه .. نزل فارس من السياره .. 
فارس: شو فيج؟؟ دخلي البيت ...
مناف رفعت راسها وتلاقت عيونها بعيون فارس .. قرت الحزن اللي بعيونه .. شافت حزنهم في عيونه .. وتأثره بموت اخوها نايف .. وقرت شي ثاني بعيون فارس .. وبسرعه نزلت راسها ..
اما فارس فشاف فعيونها الحزن وكان وده يمسح دموعها .. وكان يشوف خوفها في عيونها من مواجهة امها .. 
فارس: ادخلي يا مناف .. لو ما قلتي لها الحين بتقولين لها بعدين .. ومردها بتعرف .. لا تهربين من واقعج .. ما نقدر نهرب من اقدارنا المكتوبه لنا .. 
مناف منزله راسها: صح كلامك .. مسحت دموعها .. وجزاك الله خير يا فارس .. 
فارس: يلا يبه .. روحوا داخل الحين .. وانشالله العصر بمركم بعد الصلاه .. تآمرني على شي ؟
مناف: لا مشكور ..
فارس: الله يحفظكم .. التفت على فيصل وناداه ..
فيصل: نعم .. 
فارس: اسمعني يا فيصل .. خلك قوي انت المسؤل عنهم الحين .. ارجوك لاتضعف جدامهم .. 
فيصل: انشالله .. 
دخلت البيت بخطوات ثقيله .. وكان فارس يراقبها واخوها فيصل لين دخلوا البيت وسكروا الباب .. كان فارس متماسك جدامهم .. خاف انه ينهار من هول الموقف اللي عاشه معاهم ومن الموقف اللي بتعيشه مناف مع امها واخوها الصغير فالبيت .. اول ما ركب السياره ساق بسرعه وابتعد عن بيتهم .. وقف السياره وحط راسه على السكان .. وكان يستعيد الاحداث اللي مرت عليه .. كان يشوفها مثل الفلم .. نفس التفاصيل والاحداث .. تنفس بعمق وغمض عينه .. تم فتره مغمض ويحس يرعشه بجسمه .. استجمع قواه وحرك وراح البيت .. 
اما مناف وفيصل اول ما دخلوا البيت كانت امهم في استقبالهم بعيون تايهه تدور على نايف .. 
ام مناف: ها مناف يمه .. وايد تأخرتوا .. 
مناف منزله راسها: ................. فيصل روح داخل ارتاح .. راح غرفته و وقف عند باب الغرفه يراقب امه واخته .. 
ام مناف تسأل وهي عارفه الجواب: وين اخوج يمه ؟؟ .. 
مناف بخوف: يمه .. نايف .. نايف .. 
ام مناف قربت من مناف ومسكتها من كتوفها: خلاص يعني .. راح نايف راح .. نزلت دموعها وهي تتكلم .. نايف شمعة البيت .. نايف اللي ما ينام الا بحظني .. نايف اللي ما شاف ابوج .. نايف اللي كل يوم اشيله على كتفي والاعبه .. ويرسم لي طيور و ورد .. نايف ما بسمع حسه فالبيت .. خلاص ناااايف .. وقعدت على الارض تصيح ولدها .. وتضرب نحرها من الهم .. نزلت لها مناف تهديها .. 
مناف: يمه الحمدلله على كل حال .. الحين نايف مرتاح عند ربه .. والله موته احسن له من العذاب اللي عاشه في هالدنيا .. ام مناف تماسكت جدام بنتها وحضنتها .. 
ام مناف: آه يا مناف .. كنت حاسه انه مب راجع معاكم .. 
مناف تصيح: يمه راح نور البيت .. راح نايف .. آه يا نايف 
فيصل كان واقف يطالعهم ويصيح بهدوء " امي كبيره وتحملت الموقف .. بس عبود شبيسوي " 
ام مناف قامت ومسحت دموعها: قومي مناف يمه .. قومي ارتاحي بغرفتج .. من امس ما نمتي .. فيصل يبه تعال نام مع اختك.. مناف عجبها تماسك وقوة امها .. وقامت مع امها وراحوا غرفتها وانبطحت على السرير وغطتها امها .. وتمت تمسح على راسها وتقرى عليها لحد ما نامت مناف نزلت عند فيصل اللي كان جامد وايد جدام امه .. وقعدت جنبه تواسيه وتكلمه .. 
ام مناف: فيصل ابوي .. اخوك الحين مرتاح عند رب العالمين .. اخوك من طيور الجنه .. والحمدلله انه ارتاح من العذاب اللي كان فيه .. ورب العالمين له حكمه في موت اخوك .. انت انسان عاقل ومتربي علي الدين .. صح يا فيصل .. 
فيصل حابس دموعه: اي .. اي صح
ام مناف: لازم نرضى بقضاء الله وقدره .. ونحمد ربنا على كل شي .. عشان الله يفرجها علينا و يوفقنا ويسهل علينا امورنا .. فيصل انفجر في ويه امه ما قدر يحبس دموعه .. 
فيصل: يمه حراااام نايف صغير .. يمه كان السرير كبير عليه .. لو شفتي ويهه كان ابيض حلو ومبتسم .. اول مره اشوف نيوف حلو جي يمه اول مره .. وكان خفيف يوم كنا شايلينه و دفناه .. 
وحضن امه وتم يبكي .. 
ام مناف تسمع كلام فيصل وكان مثل السكاكين اللي طعنت قلبها .. بس تماسكت جدامه ..
ام مناف: الحمدلله على كل حال يا ولدي .. شفت شلون رب العالمين يحبه مات وهو مبتسم الحمدلله الحمدلله .. يلا يمه حط راسك ونام ارتاح الله يرضى عليك .. انبطح فيصل ونام على طول .. مسحت ام مناف الدموع اللي على خدود ولدها وباسته وغطته عدل تأملت ملامح فيصل اللي وايد يشبه نايف طلعت من الغرفه .. وراحت غرفتها بسرعه .. انهارت وتمت تصيح بصوت عالي على ولدها الصغير .. اللي ما تخيلت انها في يوم بتفقده وهو صغير .. وتمت تصيح وطلعت اللي بخاطرها من هم وحزن .. بعدين قامت وصلت ركعتين وقعدت تقرى قرآن .. خلصت من القرأه .. وخافت المواجهه الكبيره مع عبدالله .. لبست عباتها وطلعت من البيت .. وراحت آخر الشارع تنتظر باص المدرسه .. العاده تنتظره ونايف معاها .. وصل باص المدرسه ودقات قلبها تسارعت من قرب الباص .. نزل عبدالله وابتسامته البريئه ما فارقت ويهه .. 
ام مناف فاتحه ذراعينها لولدها: هلا والله عبادي .. حبيب امك تعال .. وطوقته بذراعينها بحنان 
عبدالله: ههههههه .. ماما وين نيوف ؟؟ 
ام مناف تمت حاضنه ولدها وما ردت عليه .. 
عبدالله: ماما .. نيوف للحين تعبان .. 
ام مناف شلت عبدالله ومشت لين البيت .. وعبدالله مستغرب هدوء امه .. دخلت البيت .. ونزلت عبدالله ونزلت لمستواه .. 
ام مناف: عبود حبيبي .. نايف راح فوق عند الله .. وأشرت بأيدها للسماء .. 
عبدالله تم يطالع امه فتره .. وفجأه صاح بصوت عالي .. 
عبدالله: آآآآآآه .. نيوف .. قعد على الارض وغطى ويهه يبده وتم يصيح بحزن .. 
ام مناف قطع قلبها منظر عبدالله وهو يصيح متأثر .. بموت اخوه .. 
ام مناف: ابوي انته .. دزها عبدالله وحضن ريوله بأيدينه ونزل راسه يصيح وكان يشهق من فرقى اخوه الصغير .. شلته امه وخذته الغرفه .. بدلت له ملابسه وطلعت كتبه عشان ادرسه بس عبدالله حذف الكتب وقعد في زاوية الغرفه يصيح ببرأه .. 
عبدالله: مابي اسوي شي .. ابي نيوف بس .. آآآآآآآآه 
ام مناف: يا ولدي تعال الله يرضى عليك .. 
عبدالله: مابي .. مابي .. 
ام عبدالله بصوت واطي: صياحك مابيرجع نايف .. تعال يا يبه تعال .. 
مشى عبدالله عند امه وحذف نفسه في حضنها ودموعه بللت رقبتها .. قعدته في حضنها ومسكت يده .. وتمت تكلمه وتهديه .. 
ام مناف: يا عبود .. الله يحب نايف .. 
عبدالله: وانا ليش الله ما يحبني .. 
ام مناف: الله يحبك يالغالي .. ويحب كل الناس .. وبعدين انت كنت تشوف شلون نيوف كان كله تعبان ويصيح وما يقدر ينام فالليل .. وتمت ام مناف تكلم عبود لين نام في حضنها .. حطته على السرير .. وفتحت الكبت تشوف ملابس نايف وتشم ريحتها وتحضن ملابسه وتصيح في صمت .. 

عائلة بوفارس كانوا يتغدون بس بدون نفس .. وخاصه ام فارس وفاطمه .. من كثر ما كانوا شايلين هم فارس .. 
ايمان: ماما .. ابي اروح عند صديقتي اليوم .. 
ام فارس: من هاذي بعد ؟؟ 
ايمان" بل شكل الوالد مالها مزاج اليوم": ماما .. خلاص مابي اروح .. غيرت رايي ..
ام فارس"يكون احسن بعد": على راحتج ماما .. 
عبدالعزيز: فطيم .. 
فاطمه: نعم .. 
عبدالعزيز: تجين معاي اليوم .. 
فاطمه: وين فديتك ؟
عبدالعزيز: ابي اخذ ازره وعطورات .. وماحب الا ذوقج .. 
فاطمه ابتسمت: انشالله .. الساعه كم بنروح ؟
عبدالعزيز: عندج شي اليوم ؟ 
فاطمه: لا بس بنروح المستشفى .. 
عبدالعزيز: حلو .. نصلي العصر .. ونروح وبعدها نطلع المستشفى .. 
فاطمه: خوش كلام بوالزوز .. انا على الوعد .. 
عبدالعزيز: فديت قلبج والله 
قامت ايمان من السفره: الحمدلله .. تسلمين الغاليه على هالطبخه
ام فارس: يمه ما كلتي شي
ايمان: مالي نفس على الاكل اليوم .. 
ام فارس: سمالله عليج يمه فيج شي ؟؟ 
ايمان مبتسمه: لا ماما .. بس الحمدلله شبعت
ام فارس: بالعافيه حبيبتي .. 
قاموا من الغدا .. وكلن توجه لغرفته يقيل .. اما فاطمه بدون مقدمات .. طرى على بالها يوسف .. حطت ايدها ورا راسها وغمضت عيونها وتمت تفكرفيه .. تذكرت لما خبط فيها .. تذكرت ريحة عطره .. صوته .. نظراته .. واذن العصر .. قامت وصلت ولبست ونزلت تنتظر اخوها يرجع من المسيد .. رجع عبدالعزيز وراحوا المجمع .. دخلوا محل رجالي .. 
فاطمه: ممكن اجرب هالعطر الاسود لو سمحت ..
البايع: تفضلي مدام .. 
فاطمه: مممممم ريحته وايد حلوه .. شمها .. 
عبدالعزيز: حبيبتي انتي اختاري وانا بدفع .. 
فاطمه: هههههههههه .. اوكي .. لو سمحت بناخذ هالعطر .. واختارت لاخوها 3 عطورات .. وبعدين راحوا قسم الازره والاقلام .. واختارت له قلم وزرار مناسبين لبعض .. وهم رايحين يدفعون رن جوال عبدالعزيز .. 
عبدالعزيز: هلا والله بوخليفه
يوسف: شحالك بوسعود؟
عبدالعزيز: طيب الله يسلمك .. بشرني عنك ..؟
يوسف: الحمدلله .. الا وينك ؟؟ 
عبدالعزيز: والله اتشرى شوية عطورات .. 
يوسف: بس تشتري لك يعني .. صوبنا شوي شدعوه
عبدالعزيز: عاد خلاص دفعت وطالع من المحل .. راحت عليك .. لو متصل قبلها بـ 5 دقايق كنت لحقت علي .. 
يوسف: يالزطي .. هههههههههههه
عبدالعزيز: هههههههههههههههههه .. افا عليك يا بوخليفه انت تامر امر .. لو تبي المحل ما يغلى عليك ..
يوسف: امزح معاك يالغالي .. عليك بالعافيه .. وماتقصر خيرك سابق .. بس قولي اليوم الساعه كم بتروح المستشفى؟؟
عبدالعزيز: اخلص من هني ورايح .. 
يوسف: حلو .. موعدنا الساعه 9 فالمستشفى .. 
عبدالعزيز: صار .. 
سكر عبدالعزيز من يوسف وقال لفاطمه ترجع معاه قسم العطورات .. 
عبدالعزيز: فطيم ابيج تختارين عطر لبوخليفه على ذوقج .. بس ابي ريحه ادوخه .. 
فاطمه: منو بوخليفه؟ 
عبدالعزيز: اللي كنت واقف معاه ذاك اليوم بالمستشفى .. يوسف ..
فاطمه سمعت اسم يوسف .. وغابت في عالمها الخاص .. 
عبدالعزيز: يلا نروح قسم العطورات
فاطمه"اسمه يوسف .. ماشالله عليه اسم على مسمى": انشالله اخوي .. واختارت له عطر قديم بس ريحته رهيبه .. واستخف عبدالعزيز على الريحه وخذ له وحده وليوسف وحده .. راحوا المستشفى وفاطمه كانت في عالم يوسف والعطر اللي اختارته له بعنايه .. 
الساعه 3 وربع .. اذن العصر .. وعلي كان يقعد محمد اخوه .. 
علي: محمد .. محمد .. يلا اقعد اذن العصر ..
محمد فتح عيونه: الساعه كم الحين .. 
علي: الساعه 3 وربع .. وتوه مأذن
محمد: خلاص بقوم الحين .. 
علي: ماتبي تاكل شي ؟
محمد: لا .. بقوم اصلي وبطلع على طول .. 
علي: اوكي .. على راحتك .. وراح علي يطالع التلفزيون 
قام محمد بتعب .. وصلى في غرفة علي .. لبس ثوبه .. وطلب من علي دهن عود .. 
محمد: بوحسن .. عندك دهن عود زين
علي: اي فالدرج الاول .. 
فتح محمد الدرج وتطيب بدهن العود .. التفت على اخوه وهو طالع .. 
محمد مبتسم: مشكور .. ريحته رهيبه .. 
علي ابتسم: عليك بالعافيه .. 
طلع محمد من غرفة علي .. وهو طالع شاف ساره ولا التفت عليها .. ماتت قهر من حركته .. ركب سيارته واتجه لبيت عمه .. وهو على الدرب اتصل على فارس .. 
محمد: هلا فروس .. انشالله احسن الحين .. 
فارس: هلا محمد ..
محمد: فروس .. مو شي تقولي محمد .. ما تعودتها منك .. 
فارس: هههههههه وانا بعد يا حمودي .. 
محمد ضحك" اي خلك جي .. زين انا جايك الحين .. نطلع سيارتك ولا سيارتي ؟
فارس: انا بركب معاك .. 
محمد: خلاص صار .. وصل محمد بيت عمه وطلع له فارس .. واتجهوا بيت مناف .. وعلى الدرب مروا الجمعيه والمطعم .. خذوا لهم اغراض للبيت وغدا .. وصلوا عند البيت واتصل فارس لمناف .. 
فارس: السلام عليكم 
مناف بتعب: وعليكم السلام 
فارس: اخبارج ؟ واخبار هلج فالبيت ؟
مناف: الحمدلله كلنا بخير .. 
فارس: فيصل وينه؟ ممكن اطرشينه لي عند الباب ؟
مناف: انشالله بروح اشوفه .. واطرشه لك .. راحت غرفة فيصل ولقته قاعد يقرى قرآن
مناف: فيصل ..
فيصل سكر القرآن: صدق الله العظيم
مناف: فارس عند الباب يبيك 
فيصل: من فارس؟؟
مناف: ولد الحلال اللي كان معانا بالمستشفى .. 
فيصل: اسمه فارس .. 
مناف: اي .. يلا روح له عند الباب ..
فيصل: انشالله 
طلع وشاف فارس واقف عند الباب وشاف واحد فالسياره واستغرب منه .. 
فارس مد يده يسلم على فيصل: السلام عليكم فيصل .. شحالك؟
فيصل: الحمدلله .. واخبارك انت ؟
فارس: الحمدلله طيب .. فيصل محمد ولد عمي ..
سلموا على بعض ومحمد كان شوي ويصيح من اللي شافه .. بيتهم المكسر .. وضعهم الصعب .. موت اخوهم .. الفقر اللي هم فيه .. واللي ذبحه ابتسامة فيصل رغم الحزن اللي فيه .. راح فارس ونزل الاغراض من السياره ..
فارس: فيصل فديتك .. شل الاغراض و ودهم داخل .. 
فيصل بطل عيونه: شنو هاي كله .. 
فارس: هاي لكم فديتك .. ( فارس ما كان حاس بنفسه وهو يتفدى فيصل )
فيصل خنقته العبره: والله انك طيب يا فارس .. ونزل راسه من الاحراج
حط فارس ايده على كتف فيصل: ولا يهمك يا فيصل .. انت مثل اخوي الصغير .. وانا مسؤل عنكم من اليوم .. ومسح على راس فيصل .. 
محمد شل الاغراض وقربها عند الباب .. وفيصل كان يدخل الغراض داخل البيت ويرجع لهم ياخذ الباقي .. 
محمد: هاك ابوي .. هاي غداكم 
فيصل شل الغد وراح داخل .. تم محمد منصدم من كل شي .. طالع فارس .. 
محمد: فروس .. ماتوقعت ان اللي تكلمت عنهم جي .. يالله شلون عايشين .. فروس مو قادر استوعب .. قلبي يعورني .. آآه يا فارس .. شو عيشتهم .. لاحول الله .. ركب السياره وغطى رجع براسه على ورا وتكى على الكرسي وغمض عيونه يفكر في حال اهل مناف .. تم فارس ينتظر فيصل عند الباب .. 
طلعت ام مناف الحوش وشافت الاغراض ..
ام مناف: فيصل .. شنو هاي؟؟ وطلعت مناف من غرفتها وشافت الاغراض باستغراب
فيصل طالع مناف وماعرف بشو يرد على امه .. 
ام مناف: فيصل ابوي رد علي .. شنو هالاغراض ؟
فيصل: هاي .. هاي من عند رفيجي .. 
ام مناف مستغربه: ومن رفيجك ذي .. 
فيصل: يمه هاذي تقابلت معاه بالمستشفى .. وراح معانا المقبره يوم صلينا على نايف اخوي .. 
ام مناف: كم عمره؟؟ 
فصيل: يمه ريال كبير ..
ام مناف: وينه الحين ؟
فيصل: عند الباب يمه .. 
راحت ام مناف مع فيصل عند الباب .. ومناف كانت خايفه ان امها تهاوش فارس .. وراحت وراهم .. وقفت ام مناف عند الباب وشافت فارس واقف ومحمد كان فالسياره .. 
ام مناف من ورا الباب: السلام عليكم .. وفيصل طلع و وقف جنب فارس
فارس: عليكم السلام يمه .. عظم الله اجركم 
ام مناف: الله يرحم والديك .. بس من ولده انت يا فارس .. وليش مكلف على نفسك ومتعني .. احنا ما نطلب شفقه من الناس .. الحمدلله على كل حال .. 
فارس انصدم من كلامها: يمه انتوا ما تطرون وانا ما اشفق ولا اتصدق عليكم .. بس معزتكم من معزة هلي .. ومن اليوم ورايح انا مسؤل عنكم باللي تامرون به .. 
ام مناف انحرجت من كلام فارس: السموحه منك يا الاجودي .. بس مانبي نكلف عليك .. بندبرها انشالله والحمدلله على كل حال .. 
فارس: انتي مثل امي .. ومثل ما اخدمها بعيوني اخدمج بعيوني والله .. 
ام مناف: عزيز وغالي .. 
فارس: الله يسلمج يمه .. انا اترخص الحين .. ولو بغيتوا شي انا حاضر واي وقت 
ام مناف: ما قصرت يا ولدي .. جعله في ميزان حسناتك .. دخلت ام مناف وشافت الاغراض .. وشافت الغدا صاحت ودعت لفارس .. اما مناف حست نفسها ضايعه من بينهم .. ومو مستوعبه اللي يسويه لهم فارس .. 
عند الباب فارس ومحمد كانوا يسولفون مع فيصل .. 
فارس: اسمعني يا فيصل .. بكره بجيب لك جوال وخط وبعطيك رقمي عشان تكلمني اي وقت تعتاز شي .. كلمني .. 
فيصل: الله .. بيكون عندي جوال مثل كل الاولاد اللي معاي بالمدرسه .. كان محمد يشوف الفرحه بعيون فيصل .. محمد وايد كان مستاء من الحزن اللي عاشه في ذيك اللحظه .. فارس ضحك لفيصل .. 
فارس: يلا انت روح داخل الحين .. وبكره بمرك باذن الله .. و مثل ما وصيتك انت ريال البيت لاتضعف .. 
فيصل: انشالله .. ودخل بيتهم .. 
ركبوا محمد وفارس السياره وطول الطريق ومحمد مو قادر يوصل لفارس اللي بداخله من الحزن على اهل مناف .. 
محمد: يا رب ترزقهم من فضلك يا رب .. فارس شلون عايشين .. لاحول الله
فارس: وتلومني .. تخيل من الفقر اللي هم فيه .. لما كلمتني مناف اول مره قالت لي باعطيك اللي تبيه .. انت متخيل .. 
محمد: يالله الفقر جبرها يا فارس .. انت شفت حالتهم .. لاتلومها .. 
فارس: الله المستعان .. لما كلمتني انا قلت يمكن مقلب من الشباب .. ولما دخلت منطقتهم قبل البيوت .. قلت يمكن معتازه المبلغ مؤقت .. بس لما شفت بيتهم انصدمت .. واللي صدمني لما قالت لي تمر عليهم ايام مايذوقون فيها العيشه .. انا هالكلمه صحتني .. وعتني يا محمد .. الله يعينهم .. 
محمد: صدقت .. الله يعينهم .. 
فارس: بس احس اني ارتحت شوي يا محمد .. 
محمد: شلون ؟؟
فارس: يعني لما شفت ابتسامة فيصل .. وكلام امه .. حسيت براحه شوي .. 
محمد: والله جزاك الله خير يا فارس .. انت شخص نادر ومن يسوي سواتك .. 
فارس: والله اسوي هالشي لوجه الله .. 
محمد: ونعم بالله .. 
توجهوا الى المستشفى .. واول ما دخلوا ام فارس وخواته استغربوا دخولهم .. اما بوفارس فكان يطالع فارس بنظرات غريبه حيرت فاطمه اللي انتبهت لنظرات ابوها لاخوها .. 
فارس ومحمد: السلام عليكم 
الكل: عليكم السلام .. 
طاحت عيون محمد على فاطمه بنت عمه .. تم يطالعها وهي ابتسمت له وهو ما قدر يشل عيونه من عليها .. انحرجت فاطمه ونزلت راسها .. ركضت اسماء عند محمد .. 
اسماء: محمد ..
محمد: هلا والله بأسامي .. وباسها
اسماء وتهمس في اذن محمد: انا احب جاسم .. بس لاتقول لحد هاي سر .. 
محمد: هههههههههه فديت اللي يحبون انا .. 
اسماء وحطت يدها على فم محمد: اششششش .. لاتقول جدامهم .. اقولك سر 
محمد: ولا يهمج ماقول لحد .. وركضت اسماء عند ابوها وقعدت في حضنه .. 
اسماء: يبه انا بس قلت لمحمد .. وامي .. وفاضل .. والريم .. وانت .. بس هاي سر محد يعرف عنه .. 
بومحمد: هههههههههه .. هالسر كلهم يعرفونه .. 
اسماء: يبه محد يعرفه 
بومحمد: زين .. محد يعرفه 

فاطمه كانت تتفكر في نظرات محمد ومستغربه منها .. رفعت راسها وشافت ابوها يطالع فارس بنظرات غضب .. وفارس ما كان منتبه لابوه .. 
فاطمه" ليش بابا يطالع فارس بهالنظرات ؟؟ ومحمد وفارس شو الشي اللي بينهم .. وشكل محمد احسن عن الصبح .. يعني اللي يشوفه الحين ما يقول هاذي اللي كان عندنا الظهر ومكتئب وحزين وليش محمد يطالعني بنظرات غريبه .. والله امرهم غريب ..؟؟! " 
قطعت ام فارس على فاطمه حبل افكارها .. 
ام فارس: يلا يا بناتي .. تاخر الوقت ولازم نمشي .. عشان اخوكم يرتاح والولد ( قصدها تركي ) ياخذ راحته مع ربعه .. 
فاطمه: انشالله ماما .. يلا خواتي .. 
طلعوا البنات ورا امهم .. وهم طالعين فاطمه شافت يوسف من بعيد .. كان يناظرها وعلى ويهه ابتسامه تاخذ القلب .. نزلت راسها وهي مبتسمه .. 
يوسف "يا حي ذا الشوف .. يا ارض احفظي ما عليكي .. يا ويل حالي يا ويل "
فاطمه "ياربي شلون يطالعني .. شو هالنظرات شو هالوسامه الله يحفظه لشبابه .. وانشالله يعجبه العطر اللي خذته على ذوقي .. يالله مو راضي يشل عينه من علي .. الله على اسمه .. يوسف .. والله مزيون هالولد "
مرت من جدام يوسف وهم طالعين من البوابه الرئيسه للمستشفى .. عاشوا حب صامت .. وتكلموا بقلوبهم كلام ماقدروا يوصلونه لبعض .. 
راح يوسف لغرفة الشباب وسلم عليهم وقعد معاهم لين الساعه 11 بالليل .. 
يوسف: عن اذنكم يا جماعه .. تاخر الوقت 
بوفارس: بدري يا ولدي .. 
يوسف: الساعه صارت 11 وجاسم نام .. ولازم اروح لاهلي فالبيت 
بوفارس: ماشالله مر الوقت ولا حسينا به .. 
يوسف: امنتكم الله ..
الكل: مع السلامه .. وطلع عبدالعزيز ورا يوسف وعطاه كيس العطر .. 
يوسف: شنو هاي بوسعود؟؟
عبدالعزيز: ما هان علي اطلع من غير ما اخذ لك معاي .. 
يوسف منحرج: افا والله بوسعود .. كنت امزح معاك .. 
عبدالعزيز: ولو انت تمون يا بوخليفه 
يوسف خذ الكيس: مشكور بوسعود .. بس لاتعودها عاد .. بزعل ترا .. كلفت على نفسك
عبدالعزيز: يا ريال ما بينا زعل والحلال واحد .. انت توكل الله يحفظك وبكره لنا لقاء .. 
يوسف: ههههههههه .. شدعوه افتح يا سمسم 
عبدالعزيز: ههااااااااي .. باي حبيبي .. 
يوسف: مع السلامه
ركب يوسف سيارته وهو طول الدرب يفكر في عبدالعزيز .. وجى له احساس اول ما طاحت عينه على الكيس .. ماعرف شو الاحساس بس حس انه بيستانس .. وصل البيت ولقى خاله قاعد بروحه فالصاله .. سلم عليه وقعد معاه
يوسف: شحالك خالي ؟
سلمان: هلا والله .. طيب الله يسلمك .. وشو هالكيس ؟
يوسف طالع الكيس وابتسم: الله يسلمك .. اليوم متصل في بوسعود .. كان برا يتشرى .. وكنت امزح معاه واقوله صوبنا شوي .. الا الحين جايني بهالكيس .. وحليله 
سلمان: زين افتح الكيس خل نشوف 
يوسف: اوكي .. وفتح الكيس ولقى علبة العطر .. فتح العلبه وطلع العطر وطاحت ورقه من العلبه ولا انتبه لها .. 
سلمان: وشو هالورقه .. ؟؟؟ 
يوسف: اي ورقه .. شم العطر ريحته رهيبه .. 
سلمان: وااااو .. ريحته عجيبه والله ذوق رفيجك ..
يوسف خذ الورقه اللي طاحت من العلبه وفتحها .. وتم ساكت .. 
سلمان التفت عليه: يوسف .. وين رحت ؟؟ 
يوسف التفت على خاله وخبى الورقه في جيبه بسرعه .. 
يوسف: معاك خالي .. بس وش رايك بالريحه ؟
سلمان: ماشالله عليه ذوق .. وايد حلوه الريحه .. 
يوسف: فنان العطر .. المهم خالي انا استأذن بروح ابدل وراجع لك .. وقام من مكانه وهو رايح .. 
يوسف: خالي .. الا البنات وينهم ؟؟
سلمان: جوجو تسوي شاي .. وهنوده فوق نادها وانت نازل .. 
يوسف: انشالله خالي .. راح غرفته بسرعه وتم يقرى الورقه مره ومرتين وثلاث .. شم ريحتها وحط الورقه صوب قلبه وغمض عيونه .. 


( يا ترى شو سر الورقه .. وشو مكتوب فيها؟!!؟



في الجزء اللي قبل .. اخر جزئيه كانت عن الورقه اللي دوخت يوسف .. والكلام اللي كان مكتوب فيها .. 
وكانت الرساله كالتالي .. 

كل ماتشم الريحه تذكرني 

F
فتح عيونه مبتسم .. وتم يتحسس الورقه باصابعه .. قرب الورقه من خشمه .. واستنشق ريحتها .. 
يوسف" يا قلبي على ريحة عطرها .. فاطمه .. يالله على اسمج روعه ذوقج روعه انتي على بعضج روعه .. وهالمفاجأه احلى مفاجأه منج يا قمر انتي .. " 
قطعت عليه هنادي حبل افكاره .. 
هنادي: يوسف .. يوسف .. 
يوسف: ها .. هلا هلا هنود 
هنادي: شفيك متسبه وسرحان .؟؟ 
يوسف ارتبك: ما ما مافيي شي .. 
هنادي: شنو هالورقه اللي تمشها من مساعه ؟؟ 
يوسف صار ويهه احمر: اي ورقه .. وحط الورقه في الكيس بسرعه .. 
هنادي: علينا .. الورقه اللي في الكيس .. 
يوسف: زين شتبين مني الحين ؟
هنادي" يغير الموضوع": يقولك خالي تعال تحت .. 
يوسف: اوكي الحين ببدل وبانزل .. 
هنادي بخبث: خش الورقه لحد يقراها .. ههههههههههههه وطلعت عنه ... 
يوسف" هاذي من متى واقفه ؟!!؟ " 
نزل يوسف عند الباقي .. وقعد يسولف معاهم .. حس ان نظراتهم له غريبه .. وكان منحرج منهم 
راحوا البنات ينامون .. ويوسف قعد مع خاله في الحوش يسولفون .. وكانت الساعه 12 ونص بالليل .. 
سلمان: شسالفة الورقه يوسف؟؟
يوسف ارتبك: ورقه .. اي ورقه؟؟
سلمان: لا تسوي نفسك او انك ماتدري .. منو مطرشها لك ؟؟ 
يوسف: اي ورقه تتكلم عنها ؟؟ 
سلمان: ليكون في شي بينك وبين عبدالعزيز .. ؟؟ 
يوسف بطل عيونه: خالي شهالكلام ؟!!!
سلمان: لا تعصب .. انا سألتك .. ما قلت لك في شي بينكم 
يوسف: وش اللي خلاك تفكر هالتفكير ؟؟
سلمان: علاقتك بعبدالعزيز .. 
يسوف: الله يهديك يا خالي .. انا قلت لك سالفة اخته صح ولا لأ ..
سلمان: اذكر .. بس فكرت يمكن عزيز يكن لك شي في قلبه .. حنان مفتقده .. حب .. عاطفه من اي نوع ؟.
يوسف: اذكر ربك يا خالي .. وخل عنك هالافكار السوده .. لاتظلم الولد .. عزيز اكبر من هالكلام اللي تقوله .. وما اسمح لك تقذفه .. 
سلمان: عيل انت اعترفت له بحبك لاخته ؟؟ 
يوسف: مستحيل .. انا مو مينون اقوله هالكلام .. بيذبحها قبل ما يذبحني .. 
سلمان: لان هنود تقول انك كنت هيمان حدك فالورقه ؟؟ 
يوسف: دام هيمان فالورقه .. مو معناته ان عزيز اللي كاتبها لي .. خالي مستحيل انتكس على فطرتي .. هالافعال تهز عرش الرحمن .. وانا ماتربيت على المعصيه .. عندي خوات اخاف عليهم .. واخاف ربي قبل ما افكر في هالشي .. لاتتسرع في حكمك علي .. 
سلمان منحرج: والله احرجتني يا يوسف .. انا آسف .. اعذرني .. 
يوسف: ولا يهمك يا خالي .. انا ما زعلت بس دافعت عن نفسي وعن ولد الناس .. وهنود انا اوريها .. على لقافتها .. 
سلمان: زين قوم روح نام .. تأخر الوقت 
يوسف: الساعه كم الحين؟
سلمان: وحده الا ربع .. 
يوسف: والله تأخر الوقت .. 
مشوا هم الثنين .. رايحين داخل .. وكل منهم توجه لغرفته .. سلمان حس بالذنب كم الكلام اللي قاله ليوسف .. تحسف على كل كلمه قالها .. بس وايد انبهر برد عبدالعزيز .. وكبر في عيونه اكثر .. 
ناموا وكلن في باله شي شاغله .. اما يوسف اللي ماقدر ينام وهو كل شوي فتح الورقه وقراها وابتسم .. وكلام خاله ولا جى على باله .. لانه واثق من نفسه واللي يسويه .. نام وهو محتضن الورقه ومبتسم .. 

الساعه 10 ونص بيت بوفارس .. رن جوال عبدالعزيز وكان الجد سلطان المتصل .. وعزيز مسميه في الجوال " الكشخه " 
الجد: صح النوم .. 
عبدالعزيزرد وهو مغمض عيونه: هلا والله 
الجد: قم .. يلا قم .. ورانا موعد .. ولا نسيت ؟؟
عبدالعزيز مبتسم: لا مانسيت .. نص ساعه وبكون عندك ..
الجد بصراخ: شو ؟ نص ساعه .. الموعد الساعه 11 ومافي وقت متى بنوصل ؟؟ 
عبدالعزيز: خف علينا بو الشباب .. باقي وقت
الجد: لو ماجيت خلال ربع ساعه بحرك عنك
عبدالعزيز" وهقنا هالشيبه": زين الحين بقوم .. قام وكشخ حده ونزل الصاله .. وشاف امه تخيط ملابس ايمان .. وايمان قاعده معاها وتسولف .. 
عبدالعزيز: حيالله الغاليه 
ام فارس مبتسه: هلا والله يبه .. 
عبدالعزيز: شخبارج الغاليه .. 
ام فارس: الحمدلله يبه .. بس هالكشخه كلها حق من ؟؟ 
عبدالعزيز: ههههههه .. رايح مع يدي .. 
ام فارس: عزوز .. ليكون رديتوا حق سوالفكم 
عبدالعزيز يضيع السالفه: اي سوالف .. زين انا استأذن.. ماقدر اتاخر عنه بيحشرني .. سلاااااام وطلع بسرعه .. 
ام فارس" يالله من هالشيبه بيخرب الولد علي .. ما درى عنهم بوفارس"
وصل عبدالعزيز عند يده .. اول مادخل الحوش الا يشوف يده واقف عند الباب ينتظره .. كان عبدالعزيز يبي ينزل يسلم على يدته وعمته .. 
الجد: سكر الباب .. اركب اركب .. يلا تاخرنا 
عبدالعزيز: زين باسلم وبرجع .. مايصير جدامي وماسلم عليهم .. الله يهديك يا يدي .. 
الجد متواكل: خل عنك السوالف يا عزوز .. عطلتني .. يلا يلا 
عبدالعزيزخاضع لاوامر الجد .. طلع يده من السياره وأشر لعمته ويدته .. وحرك بسرعه من كثر ما كان يده يحن عليه .. 
وصلوا المجمع وصفوا في المواقف .. الا الجد يطلع دهن العود ويتطيب به .. ويمسح به تحت اذنه .. ويحط على شنبه وحط في يده ومسح ايدينه ببعض .. بعدين طلع عطر بخاخ بريحة دهن العود وتعطر منه .. وطالع نفسه بالمرايه رتب الغتره ويطالع ويهه .. وعبدالعزيز يطالعه مستغرب .. ويقول في نفسه" والله كشخه يدي .. يتعدل ويتعطر هاي كله لها .. لو بتشوفك مادري شو بتسوي .. بتشوفني انا .. كل شي قطه على راسي .. بس مادروا عنك الجماعه فالبيت .. " 
الجد: احم احم .. يلا انزل افتح لي الباب .. 
عبدالعزيز مبطل عيونه: نعم !
الجد: سمعتني .. يلا بسرعه .. شوف الغراشب اللي هناك .. ابيهم يلحقون علي وانت متكشخ فيني
عبدالعزيز ضحك على يده: ههههههههه .. امري لله .. نزل وفتح له الباب .. 
ودخلوا من البوابه الرئيسيه للمجمع .. وتمشوا لين وصلوا الكوفي شوب .. قعدوا ينتظرون القمر يطلع لهم .. 
الجد: واحد من اثنين .. يا انك مأخرنا وراح علي القمر .. او القمر نفسه متأخر يتغلى علينا .. 
عبدالعزيز: اي لازم بتتغلى عليك القمر .. مدلعها ..
الجد يضرب عبدالعزيز على كتفه: اسكت .. اسكت .. شوف هالغرشوبه اللي داخله
عبدالعزيز: يالمغازلجي .. ما كفاك القمر .. بس مادرت عنك تتغزل فالرايحه والجايه
الجد: يود لسانك لاتودينا في داهيه ..
عبدالعزيز: احم احم .. عاد بكم ؟
الجد باستغراب: شو اللي بكم ؟
عبدالعزيز: ثمن سكوتي .. تدري طال عمرك ما في شي ببلاش هالايام .. 
الجد طالعه بتحدي: شفت هالخيزران ..
عبدالعزيز ببراءه: شو فيه؟
الجد: بيجي على ظهرك .. هاي ثمن سكوتك
عبدالعزيز: ههههههه .. وايد متوتر يا يدي .. معذور
رن تلفون الجد والمتصله كانت صاحبة الموعد 
الجد: يا حيالله هالصوت
البنت: هلا والله
الجد: يا قلبي .. وين انتي الحين؟
البنت: الحين بدخل الكوفي شوب .. 
الجد: وانا اقول هالنور من وين جاي ؟؟
البنت: ترا اصدق بعدين
الجد: ايه عليج بس .. يلا انتظرج تنورين المكنا
البنت بدلع: يلا باااي
الجد: يا ويل حالي .. بوسعود يلا دورك
عبدالعزيز: حاضرين .. تجهز عبدالعزيز وخذ موقعه .. 
دخلت الكوفي وحده باين عليها في الثلاثين .. التفت وشافت عبدالعزيز يطالعها ومبتسم .. وهي مفتكره ان اللي يكلمها عبدالعزيز ماتدري انه الجد .. قعدت على طاوله في الزاويه .. واتصلت له رن تلفون الجد .. وعبدالعزيز سوا نفسه هو اللي رد .. او انه يكلمها .. والجد حاط سماعه في اذنه ويكلمها ويراقبها من غير ماتشوفه .. 
البنت: وش هالجمال والوسامه 
الجد: كله من ذوقج 
البنت: بس شكلك مايدل على صوتك؟ شكلك وايد صغيرون؟
الجد" صادوه": كل اللي يشوفني يقول نفس الكلام .. 
البنت: متأكد .. يعني اللي يشوفك يعطيك 24 سنه اكثر شي .. 
الجد " قطيعه هاذي تعرف كل شي ": ههههههههه .. بس بعد من ذوقج
البنت تأشر على عبدالعزيز من بعيد .. وعبدالعزيز منحرج ومنزل راسه
البنت: ليش منزل راسك ؟؟ مستحي ؟ انا ماستحيت كثرك
الجد: من جمالك ماقدر اشوفج .. اخاف احسدج .. 
البنت: ههههههههه .. دمك عسل مثل ماتعودت عليك
رفع عبدالعزيز راسه وابتسم لها .. وفجأه الا واحد يخبطه على كتفه ..
يوسف: بوسعود .. هلا والله
عبدالعزيز تخرع .. والجد تلخبط .. وانكشفوا جدام البنت
البنت انصدمت وسكرت التلفون .. مشت لعند الطاوله
البنت بعصبيه: طيح الله حظكم .. ومشت عنهم وهي معصبه
الجد منصدم .. عبدالعزيز ميت من الضحك .. ويوسف ضايع من بينهم .. مايدري شو سالفتهم
الجد: على شو تضحك .. خربت السالفه
عبدالعزيز مو قادر يتكلم من الضحك: ههههههههههه
يوسف: السموحه .. بس اي سالفه؟؟
الجد: قال ليوسف السالفه .. ويوسف كمل على عبدالعزيز ومات من الضحك .. وتموا ثنينهم يضحكون .. 
الجد: اي ضحكوا .. شعليكم خربتوا السالفه ..
عبدالعزيز: آه يدي .. اللي يشوفك بهالكشخه .. يقول معرس
الجد: يلا قم .. خل نروح الله يغربل بليسك من ولد
يوسف: وين يا جماعه ؟؟
الجد: انا ابي اعرف .. انت شلون مرافج هالخبل عزوز
يوسف: هههههههههه
عبدالعزيز: يدي .. والله مو انا اللي اكلت مقلب حلو اليوم هههههههه
الجد مشى عن عبدالعزيز: يلا يا اسود الويه الحقني
يوسف: بوسعود .. يدك ذي شي شي شي
عبدالعزيز: ايه عليه .. بس شي.. الا اشياء
يوسف: بصراحه .. ماقصرت على العطر .. ذوقك روعه
عبدالعزيز: ولو .. انت تمون يا بوخليفه
يوسف: في عرسك انشالله انا اللي بعطرك على ذوقي
عبدالعزيز: آمين .. وقريب انشالله .. وفجأه سكت وحس باحساس غريب وتضايق
يوسف: انشالله .. وانت تستاهل يا بوسعود
سلموا على بعض ويوسف ما انتبه على عبدالعزيز .. رجع يوسف لخاله وخواته وقالهم سالفة عبدالعزيز ويده .. وضحكوا عليهم.. اما عبدالعزيز لحق يده وكان يحاول يفسر هالضيقه اللي جاته من طرى العرس .. ركب السياره ويده طول الوقت يعلق على الموضوع .. وعبدالعزيز ولا يدري شو يقول يده .. وصل يده البيت ورجع البيت .. واول شخص لجأ له كان ابوه .. 
اتصل فيه وقاله عن احساسه .. 
عبدالعزيز: يبه مادري ليش فجأه جاني هالاحساس ؟
بوفارس: لا يبه .. هاي مو خوف .. بس توتر لان الموعد قرب
عبدالعزيز: يمكن اكون متوتر .. بس هالاحساس انا متاكد منه .. وباثبت لك ..
بوفارس: شلون ؟ 
عبدالعزيز: فطيم ..
بوفارس: شو فيها اختك؟
عبدالعزيز: يبه .. انا وهي دوم نحس بنفس الاشياء .. مو احنا توأم
بوفارس: الله يرضى عليك يبه .. اشغل نفسك ولا تفكر في الموضوع وايد وانت ادرى برد البنت .. بس كلها كم يوم ويرخصون اخوك .. و وعد مني اني اكلم امك على الاسبوع الجاي ونروح لهم .. 
عبدالعزيز كان يجامل ابوه عشان مايخليه يحاتيه اكثر .. 
عبدالعزيز: خلاص ولايهمك الغالي .. 
وسكر من ابوه وهو مو قادر يفكر من الضيقه اللي فيه .. راح على طول غرفة فاطمه اخته .. بس مالقاها .. سأل امه عنها .. 
ام فارس: يمه اختك في الجامعه ..
عبدالعزيز: الساعه كم ترجع؟
ام فارس: على حسب .. اليوم احنا الثلاثاء
عبدالعزيز: اي 
ام فارس: اختك هاليوم تكون اخر حاضره عندها الساعه 4 .. 
عبدالعزيز: افففف .. 4 العصر .. واحنا 12 الظهر .. عيل بتصل فيها احسن 
ام فارس: شو فيك يبه ؟؟ شو تبي من اختك؟
عبدالعزيز: ها .. بس ابي اسألها عن شي .. 
ام فارس: اعتقد انها خلصت محاضرتها الساعه 12 الا ربع .. شوفها الحين .. لان عندها محاضره الساعه 1 ونص .. 
عبدالعزيز: ماشالله عليج يمه .. حافظه جدولها كامل .. 
ام فارس: هههههههه شاسوي ياولدي .. ذاك اليوم افخت راسي وهي تشرح لي نظامهم ومحاضراتهم ومادري شو ..
عبدالعزيز ابتسم لامه واستأذن من امه وراح الغرفه .. 
اتصل على اخته .. وردت عليه .. 
فاطمه: عزوز شو فيك ؟؟ 
عبدالعزيز: آه يا فطيم .. محد حاس فيني الا انتي
فاطمه: عسى ماشر .. قلبي يدق .. 
عبدالعزيز: كنت اسولف مع رفيجي عن العرس وفجأه حسيت بضيقه من جبت هالطاري .. وقالها سالفة صديقة اختهم مريم اللي يبي يخطبها .. 
فاطمه: انا بعد فجأه حسيت بضيقه وقلبي يدق بسرعه .. بس ابوي قالك ان البنت موافقه صح
عبدالعزيز: اي قالي .. بس مادري ليش قلبي قارصني من الموضوع 
فاطمه: حتى انا .. الله يستر بس .. 
عبدالعزيز: اي والله الله يستر .. فطوم انتي حاسه باليي حاس فيه .. 
فطمه: انهم بيرفضونك ؟؟
عبدالعزيز: اي
فاطمه: الله لا يقولها .. ولو مابغتك المنه عليها .. مابتلقى احسن منك ... 
عبدالعزيز: الله يستر .. زين خلاص انتي انتبهي لمحاضراتج ولي رجعتي نتوسع في الموضوع .. 
فاطمه: تنكت حضرتك .. هههههههههه
عبدالعزيز: هههههههههههه .. مع السلامه اختي .. 
فاطمه: مع السلامه .. 
سكر منها عبدالعزيز وحس براحه شوي لانه لقى من يفهمه ويشاركه نفس الاحساس ..
قرب موعد خروج جاسم من المستشفى .. والكل كانوا مستانسين وينتظرون طلعة جاسم بالسلامه .. بوفارس كان ناوي يسوي عشى ويعزم الاهل وربعهم كلهم بمناسبة سلامة الجسمي .. في المستشفى بعد ما سكر بوفارس من عبدالعزيز تضايق من كلام ولده وتشأم ..
بوفارس" اعوذ بالله من الشيطان الرجيم .. الله يستر من اللي جاي .. من مكالمة عبدالعزيز قلبي مو متطمن للموضوع .. اخاف يصير اللي مخوف ولدي ويتعب نفسيا .. لانه هو اللي بغاها .. بس مرايم اكدت لي موافقة البنت .. الله يستر ويسهل الامور لي ذاك اليوم " 
جاسم: يبه ..
بوفارس: نعم .. 
جاسم: ملل بدون تركي .. 
بوفارس مبتسم: هو وعدك يزورك .. وانشالله بيجي العصر مع الشباب ..
جاسم: زين قولي .. انت مو متملل لانه مو موجود ؟
بوفارس: ههههههههههه . اي والله مكانه مبين 
جاسم: احلى شي لي تجمعوا الشباب حق الضحك والوناسه 
بوفارس: وانت ما بقى لك الا كم يوم وانشالله بتطلع
جاسم: يبه ..
بوفارس: عيونه ..
جاسم: بعد ما اطلع من المستشفى .. بيتم تركي صديقي .. ويوسف وسلمان خال يوسف وباقي الشباب .. 
بوفارس مبتسم: انشالله بيتمون ربعك .. لانهم ماشالله دوم مع اخوانك .. 
جاسم بوناسه: يس .. yes
بوفارس: وحليلك يالجسمي والله كبرت .. 

كان نايف منسدح على بطنه ورافع ريوله في الهو ويمررهم عكس بعض .. وعبدالله قاعد جنبه وفيصل مجابلهم يحل واجباته .. 
نايف: عبود شنو تبي ارسم لك ؟
عبدالله: ممممممم .. المدرس قالي نرسم حديقة ورود .. 
نايف: زين .. بس اللون الاحمر خلص ..
عبدالله: زين لون لي الورد بالاصفر والباقي لاتلونهم عاد انه لونهم ابيض ..
نايف: اووووهو .. مب حلو جي .. عبود جيب لي احمر 
فيصل: هاك قلمي الاحمر لون فيه
نايف: فصول احسن منك عنده لون احمر .. يا سلام
عبدالله: ليش احسن مني .. عشان عنده لون احمر .. زين يلا ارسم لي عشان اودي الرسمه حق الدرس بكره .. 
نايف: زين لاتلعوزني .. 
بعد 20 دقيقه خلص نايف الرسمه ..
نايف يحك راسه: هاك عبود .. 
فيصل: الله حلو رسمك يالبوكيمون .. 
عبدالله: والله حلو نيوف .. ياليت اعرف ارسم مثلك .. 
قعد نايف بين عبدالله وفيصل: جوعاان .. ابي اكل شي 
فيصل: جوعان .. زين اصبر خل اشوف الشوكلاته مالت امس في شنطتي .. وتم يدور بس ما لقى شي ..
عبدالله بحزن: لا تدور . .امس عطتني الشوكلاته 
نايف بيخبة امل: كلتها عبود .. زين بروح اشرب ماي .. وراح صوب المطبخ وعلى طريقه شاف مناف .. 
مناف مبتسمه: نايف حبيبي شو فيك ؟
نايف: مناف جوعان .. 
مناف طالعت اخوها بحزن: نايف حبيبي .. اصبر بكره بجيب لك من الجامعه
نايف: بطني يعورني .. بكره بعيد .. 
مناف تتكلم مخنوقه: صح بكره بعيد .. نايف حبيبي ... بكره بجيب لك اليوم ماعندنا شي ..
اوعدك بكره اجيب لك الكرواسون بالجبن اللي تحبه ..
نايف حضن اخته وتم يصيح: هئ هئ هئ .. والله جوعان مناف .. ابي اكل .. وحضن اخته بقوه 
مناف تمت تصيح معاه: نايف فديتك .. لاتعور قلبي بصياحك .. 
دخلت ام مناف وقطعت عليها شريط ذكرياتها المؤلمه .. شافتها حاضنه صورة نايف ودموعها تسبح على خدودها .. حست ام مناف بألم و معاناة بنتها ..
ام مناف: مناف يمه .. قومي قعدي مع الحريم .. 
مناف تمسح دموعها: انشالله يمه .. حطت صورة اخوها على السرير وطلعت ورا امها .. 
دخلت على الحريم وكانوا يطالعونها بشفقه .. 
ام محمد: عظم الله اجركم 
مناف: الله يرحم والديج .. 
ام محمد: تصبري يا بنتي الله بيعوضكم .. 
مناف طالعتها: !؟! ..
قعدت مناف في طرف الصاله اللي مافيها غير مخدات والزوليه متنتفه من الاطراف .. كانوا الحريم يطالعونها ويتكلمون بصوت واطي بالنسبه لهم بس مناف كانت تسمعهم .. اما ام مناف كانت رايحه تسوي شاي .. مناف تمت تناظر الحريم باستغراب .. 
ام محمد: ماشالله عليها كبرت .. وجمالها طبيعي شوفيها .. 
ام خالد: حرام كل هالجمال وعيشه في الفقر .. 
ام محمد: ههههههههه .. الله يغربل بليسج . واحنا مب احسن منهم .. 
ام خالد: الا احسن منهم .. على الاقل احنا عندنا من يصرف علينا .. بس هم حتى العيشه مايذوقونها بالايام .. 
ام محمد: على قولتج .. الا لي فاض اللي عندنا طرشنا لهم .. 
وفجأه وقفت مناف وبعصبيه: والله احنا ما نطر من عندكم هالفايض .. الله الغني عنكم .. ولا طقينا باب البيت نترجاكم تتكرمون علينا بالفايض من اكلكم .. الحمدلله والشكر .. الله لايعوزنا لكم ولغيركم انشالله .. مشت عنهم وهي تصيح من القهر .. تموا الحريم يشوفون بعض باحراج .. طلعت مناف وشافت امها طالعه من المطبخ .. 
ام مناف: مناف يمه شفيج ؟
مناف ركضت غرفتها وسكرت باب الغرفه من غير ماترد على امها .. 
ام مناف باستغراب: شفيها بنتي ؟! خل اروح عند الحريم .. بعدين بروح اشوفها فديتها .. 
سكرت باب الغرفه و وقفت ورا الباب .. نزلت على الارض وغطت ويها بايدينها .. وتمت تصيح وهي تتذكر كلام جاراتها .. 
مناف" يالله على هالناس اللي ماترحم .. احنا في حاله وهم يعايرونا .. مافي شي لوجه الله .. يعايرونا بالفايض اللي يطرشونه لنا .. ياربي متى اخلص الجامعه واشتغل واعتمد على نفسي بدل ما يذلونا الناس .. ارحمني يا ربي من الناس .. ارحمني .. آآه .. تمت تصيح بحزن على حالهم .. 
رن تلفونها وكان المتصل فارس .. شافت شاشة التلفون وقالت " هالاتصال جى في وقته " 
فارس: السلام عليكم .. 
مناف بصوت حزين: وعليكم السلام فارس .. 
فارس: شو فيج مناف .. ليش تصيحين ؟
مناف: ما صيح .. 
فارس: ادري انج زعلانه على اخوج .. وتنهد تنهيده مسموعه .. وكمل .. ابيج اقوى يا مناف ..



مناف انفجرت صياح: آآآآآه يا فارس .. قمت الناس تعايرنا .. وتمت تصيح 
فارس مستغرب: الناس تعايركم .. على شو ؟؟
مناف وهي منهاره قالت لفارس موقفها مع جارتهم وكلامها .. فارس حس بالحزن .. 
فارس: مناف يا قلبي ( ولا حس بنفسه لما قال يا قلبي ) كفايه ردج سكتها .. وكلامج بين لها عزة نفسج .. ولا تزعلين نفسج افا عليج .. 
مناف وكلمة فارس ترن في اذنها" يا قلبي": بس احنا ما طلبنا منهم شي .. آآه يالقهر .. 
فارس: لا تقتهرين ولا تفكرين في كلامها .. انتي اقوى منها .. انتي عندج كبريأج وعزة نفسج .. وخلي دموعج غاليه ماتنزل الا لغالي .. وابيج تكونين اقوى من دموعج .. ترا دموعج غاليه علي 
مناف مسحت دموعها: الله يجبر بخاطرك يا فارس .. احس ارتحت الحين .. 
فارس: ولا يهمج يا مناف انا حاضر لج اي وقت .. 
مناف: فارس .. 
فارس: هلا والله .. 
مناف: بخصوص الاغراض اللي جبتها امس ؟؟ 
يقاطعها فارس: انشالله مانقصكم شي .. 
مناف باحراج: والله ماقصرت احرجتني .. 
فارس: افا عليج بس .. انتي اشري بس .. 
مناف: تدري لما امي سألت فيصل .. توهق وتم يطالعني .. ماعرف شنو يقول لأمي .. 
فارس: بعد ما دخلت امج .. قالي فيصل انه توهق .. وشو قالها عني 
مناف: بس ما له داعي كل اللي تسويه .. 
فارس: مناف انتوا صرتوا تعنون لي شي .. احسكم جزء مني .. ماقدر اشوفكم بالوضع اللي انتوا فيه واسكت .. 
مناف: ارجوك فارس لاتشفق علينا .. بتدبر ان شاء لله ..
فارس بعصبيه: اي شفقه يا بنت ! مابي اسمع هالكلام منج سمعتي .. 
مناف استغربت: وليش معصب ؟؟
فارس: لاني ما اشفق عليكم .. انتي اقصد انتوا جزء مني .. فهمتي الحين
مناف ببرأه: زين لاتصرخ علي .. وصاحت .. 
فارس متفاجأ: مناف .. شو فيج .. لاتصيحين انا آسف .. ما كنت اقصد اصرخ
مناف وهي تصيح: لاتعصب وتهاوشني مره ثانيه .. 
فارس: آسف يا قلبي .. بس لاتصيحين ولاتقولين هالكلام .. غصبن عني تنرفزت .. لاني مو مثل ماتقولين .. زين خلاص عاد
مناف: شنو خلاص عاد .. 
فارس: يلا مسحي دموعج .. 
مناف: مابي .. وتمت تصيح 
فارس" دلوعه" : مناف .. 
مناف: ..................
فارس: ردي علي يا بنت 
مناف بعصبيه: شتبي .. 
فارس: يه يه .. تعصبين ليش بعد .. 
مناف: ما عصب مثلك واهاوش .. 
فارس: هههههههههه .. زعوله .. قلت لج حقج علي .. 
مناف: مب زعوله .. 
فارس" دلوووعه": زين قومي غسلي ويهج .. وكلمني .. 
مناف: بقوم اغسل ويهي .. بس مابي اكلمك 
فارس" بتذبحني": زين وقت مابغيتي كلميني .. 
مناف: يصير خير .. 
فارس: زين يا زعوله .. انا تحت امرج 
مناف: مع السلامه 
فارس: هههههههه .. بس انتظر اتصالج .. مع السلامه .. وسكر الخط
سكرت مناف وتمت تفكر في كلمه وحده قالها فارس .. ( يا قلبي ) ما قدرت تشيلها من بالها .. هالكلمه حركت مشاعر مناف ناحية فارس .. بس مناف قطعت حبل افكارها لخوفها من المستقبل ..
قامت وغسلت ويها وراحت غرفة فيصل .. ولقته مع عبدالله .. تمت اطالعهم بحزن .. امس كان نايف معاهم واليوم قاعدين بدونه .. بدون حسه في البيت .. بدون رسوماته اللي ماليه البيت .. بدون ضحكاته في البيت .. خيم حزن على البيت بدون نايف .. صمت قاتل ما ينسمع فيه غير صدى الجدران .. واي صوت بيطلع من الجدران ؟!؟ وقفت عند الباب واخوانها قاعدين جنب بعض ولا واحد فيهم التفت عليها او رافع راسها ناحيتها .. عبدالله يسمع صوت نايف في راسه .. وفيصل يتذكر جمسه الممد على السرير .. كل واحد فيهم كان يفكر بعالم فيه نايف وبس .. 
سلمان: hi Smith ( هاي سميث ) 
سميث: hello Salman.. How are you man ( مرحبا سلمان، شو اخبارك؟) 
سلمان: am fine how about you ( انا بخير وانت ؟)
سميث: fine as well, how is your family and friends(تمام اخبار اهلك وربعك؟
سلمان: they are all fine and Abdulhadi sending his greetings to you, we were talking about you a few days a go ( كلهم بخير، وعبدالهادي يسلم عليك .. كنا في سيرتك من كم يوم )
سميت يضحك: heheheh talking about me or gossiping ha, spell it out man ( ههههههههه .. تتكلمون عني ولا تحشون فيني ها .. اعترف يا ريال ) 
سلمان: wooow it’s been a long time since I last gossiped, man I miss those days some times ( وااااااااو .. مر وقت طويل وما حشيت .. اشتاق لذيك الايام احيانا ) 
سميث: I got news for you, guess what? ( عندي لك اخبار .. شو تتوقها ؟ ) 
سلمان: come on man shoot ( يا ريال هات ما عندك )
سميث: soon am getting out of the jail can you believe it, the guy I told you about died in a car accident last night, and I might visit you home ( قريب بطلع من السجن، لان الريال اللي قلت لكم عنه مات في حادث سياره امس، ويمكن ازوركم البلاد ) 
سلمان بوناسه: wooow that is the best news ever, man you’re going to be free again ( واااو، احلى خبر سمعته، يا ريال اخيرا بتصير حر)
سميث: I just can’t wait ( ما قدر انتظر )
سلمان: you are welcome home man for as long as you want ( حياك في بلادي وخذ راحتك ) 
سميث: thanks man, that I know you would do, kindness and good manners of you, ok man I got to go now, send my best regards to Abdulhadi and soon I shall meet with you both ( مشكور يا ريال، وادري انك قدها، من كرمك وعلو اخلاقك .. المهم انا لازم اروح الحين .. سلم على عبدالهادي وانشالله بنتلاقى عن قريب )
سلمان: ok my friend ( اوكي يا صاحبي ) 
سكر سلمان من سميث واتصل يبشر عبدالهادي ..
سلمان: السلام عليكم 
عبدالهادي: هلا والله سلمان .. 
سلمان: قول من اتصل فيني الحين ؟
عبدالهادي: ها يشر اكيد سميث
سلمان: اي والله .. ويسلم عليك
عبدالهادي: الله يسلمه .. طمني عليه
سلمان: خلاص بيطلع من السجن .. 
عبدالهادي: coooool والله خوش خبريه 
سلمان: والخبريه الاحلى .. انه ان شاء الله بيزورنا البلاد
عبدالهادي: ماشالله عليه .. مخلص هالانسان .. الله يهديه
سلمان: آمين .. 
عبدالهادي: طمني عليك انت شمسوي؟
سلمان: والله لا جديد يا عبدالهادي .. وانت اخبارك 
عبدالهادي: الحمدلله .. مرتاح بوجود الاهل حولي 
سلمان: الحمدلله .. الا بقولك حياك عندنا يوم الاربعاء 
عبدالهادي: انشالله ولايهمك يا بوخليفه 
سلمان: ننتظرك الغالي .. 
عبدالهادي: صار .. يلا مع السلامه
سلمان: سلااااام
سكر الخط وهو مبتسم .. وفجأه سمع صوت من وراه خوفه .. 
هنادي: بوووووو .. 
سلمان ارتعش من المفاجأه: هنوووووود يالمربوشه 
هنادي ميته من الضحك: هههههههههههههههههههههه
سلمان ويسحبها من شعرها: على ايش تضحكين .. صرقعتيني .. 
هنادي: هههههههههههه شعري خالي شعري
سلمان: لا والله وتضحكين بعد .. 
هنادي: لا ماضحك بس شعري 
سلمان: كأني شفتج تضحكين .. 
هنادي وماسكه الضحكه: لالالا ما ضحك
دخل عليهم يوسف: ههاااااااااااااي
هنادي: ليش تضحك .؟
يوسف: لان خالي قطعج هههااااااااي
هنادي: خاااالي شوف يوسف .. 
سلمان: عساج تخرعيني وتبيني ادافع عنج 
هنادي او انها زعلانه: خاااااااالي .. 
يوسف: هههههههه انا لو منج يا هنود .. ادفن راسي بالارض مثل النعامه من الفشيله ههههههههه
سلمان: هههههههههههههههههههههههههههه
هنادي: مو مشكله اوريكم انتوا الثنين .. 
سلمان: شبتورينا .. 
هنادي وهي ماشيه: صبروا علي .. 
يوسف وسلمان: هههههههههههههههههههههههه
قعدوا سلمان يوسف فالحوش يسولفون .. وسلمان قال ليوسف خبر سميث .. يوسف استانس وايد 
وتموا يسولفون مع بعض .. لين وقت متأخر .. 

في نفس الوقت كان محمد حاط ايده على راسه .. و زوجته تتكلم .. 
ساره: يا محمد شوف لك حل .. يا انا يا بنت عمك .. 
محمد: انتي شو تبين منها .. منو قالج اني مستخف عليها .. انتي منو لعب بعقلج ؟
ساره: يوه .. لازم حد يلعب بعقلي .. انا مو ياهل 
محمد: لو مو ياهل ماقلتي هالكلام .. انتي تظلميني يا ساره .. 
ساره: يا الله عليك يا محمد تبي تطلع لي فيها البريء 
محمد قام من مكانه: سمعي يا بنت الناس .. كلمه ثانيه ومايردج الا بيت هلج سمعتي ..
ساره بتحدي: يعني تهددني .. اصلا انا ماني قاعده لك .. 
محمد: الله يحفظج .. بس عيالي ما راح يتحركون من هني .. 
ساره بطلت عيونها من الصدمه: عيالي .. ماتحرك من دونهم .. 
محمد: عيل قعدي بكرامتج ومسكي لسانج .. 
ساره: لا مالي قعده معاك .. وعيالي باخذهم .. 
محمد سحبها من ايده: لبسي عباتج .. وجدامي على السياره .. وملابسج بكره بجيبها لج ..
ساره والدموع تنزل من عيونها: لالالا .. عيالي .. 
محمد بعصبيه: انتي جبتيه لنفسج .. خل ينفعج لسانج .. اخر عمري تشكين فيني .. 
ساره: آآه 
ركب محمد السياره وساره تتخبط بمشيتها من الصدمه .. ركبت وقعدت بصمت .. طول الطريق وهم الثنين ساكتين .. محمد قلبه معوره على حب حياته و زوجته ساره .. بس لازم يوقفها عند حدها عشان ما تتمادى .. و صل عند باب بيت اهلها .. وساره فتحت الباب بتنزل .. مسكها محمد من ايدها .. التفت عليه .. 
محمد: ساره .. فكري فاللي سويتيه .. انا حبيبج محمد
ساره نزلت راسها وصاحت لما قالها حبيبج محمد .. ترك ايدها وطالعها وهي تنزل .. حس بالضيق والحزن .. سكرت باب السياره ودخلت .. ومحمد يراقبها لين دخلت البيت وسكرت باب البيت .. 
محمد خذ نفس عميق" آه يا ساره .. ليش هدمتي كل اللي بنيناه .. فاطمه بنت عمي اللي عمري مافكرت فيها .. وفضلتج عليها .. وتقولين اني احبها .. " تم يطوف الشوارع ومو عارف وين يروح .. 
لما فكر محمد انه يتزوج .. امه وابوه رشحوا له فاطمه بنت عمه .. بس هو ما بغاها لانه طول عمره يعتبر فاطمه مثل اخته .. ما عمره فكر فيها كزوجه .. وفاطمه تبادله نفس الشعور تعامله مثل ما تعامل اخوانها .. وساره كانت اختيار محمد .. شافها اكثر من مره برا .. وعرف كل شي عنها وتقدم لها .. وساره ما عليها زود .. بنت ناس اجاويد ومتربيه .. وايد جميله .. واخلاقها عاليه وهالشي اللي جذب محمد لها زود .. بس صدمة محمد فيها الحين مخليته ما يفكر في اي شي .. 
وصل البيت ونادى على الريم .. 
محمد: الريم اخذي نايف وناصر .. بينامون عندج الليله .. 
الريم مبتسمه: ولا يهمك .. والريم على بالها ان ساره ومحمد بيطلعون يسهرون .. لانهم لو بيسهرون دوم يخلون عيالهم عند الريم .. 
محمد: ولا تدرين .. انتي تعالي نامي في غرفتي معاهم احسن .. 
الريم: وين ساره ؟
محمد: بيت اهلها .. وانتي طالعه نادي لي علوه يجيني الغرفه .. 
الريم بصدمه: ان شاء الله .. 
الريم تمشي صوب عرفة علي .. وكلام محمد يدور في راسها .. 
الريم " شو صاير بينهم .. ليكون ساره زعلانه .. الله يهديهم " .. دخلت على علي .. 
الريم: علي .. 
علي مبتسم: هلا والله 
الريم: محمد يبيك في غرفته .. 
علي: محمد يبيني .. 
الريم: ينتظرك .. 
علي: خلاص جاي .. 
طلعت الريم .. وعلي راح غرقة محمد .. 
دخل على اخوه وشاف حالته .. كان منسدح على السرير ومغمض عيونه .. باين عليه الهم ..
علي: محمد .. شوفيك ؟
محمد فتح عيونه بتعب: هلا علي .. استريح .. مافيني شي .. اعتدل في قعدته وجابل اخوه
محمد: شوف يا علي .. انت غلطت على اختك .. وصار اللي صار .. وانت تدري ان الوالد زعلان منك .. 
علي باحراج: اي نعم .. 
محمد: وانت سويت العجيب يا ولد حمد .. شراب وبنات واماكن مشبوهه .. وختمتها بتسلطك على هلك واقرب الناس لك .. اسمع انا ما قول هالكلام اذلك او اهينك .. بالعكس انا اذكرك فيه عشان يحن قلبك وتتحسف على مابدر منك .. ابيك تصحح غلطتك .. تستمح من الوالد .. وتطلب رضاه 
علي بحزن: بس ابوي ما راح يسامحني .. اعرفه بومحمد .. 
محمد: ما عليك منه .. انا وخالد بنقعد معاه وبنكلمه .. بس انت صف النيه وتوكل على الله .. 
علي: ولا يهمك .. بس متى انسب وقت اكلم فيه الوالد .. 
محمد: اليوم المغرب بعد ما يرجع من المسيد .. انا وخالد بنكلمه وانت بعدين انزل له المكتب .. 
علي: خلاص انتوا كلموه وادعوا لي انه يرضى علي .. بس تدري يا محمد ..
محمد: شو ؟؟
علي منزل راسه: وربي ما راح القى مثلكم يا هلي و عزوتي .. يعني اختي ريم على اللي سويته فيها وما سمعت منها الا الكلام الطيب .. وانت لما شديت معاك اول ما رجعت من المطار كبرت عقلك وسكت عني .. امي جنتي وناري على اللي سويته فيها وكل يوم تجي تقعد معاي وتطيب خاطري .. خالد وفاضل سلطان يتطمنون علي ويحاولون ينسوني همي .. على فكره ترا ابوي يمر علي بالليل يغطيني عدل ويطلع .. 
محمد بصدمه: بومحمد بلحمه وشحمه !!!!
علي: اي والله .. كل يوم احس فيه .. وصرت اتعمد اني احذف اللحاف عني عشان يدفيني بجيته لي الغرفه ويغطيني .. والله العظيم يا محمد لو شو اقول بعد ما اوفي حقكم علي .. والله انتوا على راسي من فوق .. هلي و عزوتي .. بس طلبتك قول تم .. 
محمد: تم من غير ماتطلب .. 
علي: كلم ابوي عشاني .. مابيه يحسسني بالذنب .. كفايه الجحيم اللي اعيشه كل يوم .. 
محمد: ولا يهمك .. انا وخالد بنقعد معاه اليوم وعلى الله يقتنع .. وانت صفي النيه مثل ما قلت لك 
علي: ان شاء الله .. 
محمد: زين قعدني قبل صلاة المغرب بنص ساعه .. 
علي وهو طالع: ان شاء الله ..
طبعا محمد ماقدر ينام .. لاكثر من سبب .. اولهم هم ساره اللي ذابحه .. والثاني انه فاقد حسها في الغرفه .. فاقد قربها في السرير .. فاقد حضنها وصوتها .. غمض عيونه وهو يحاول انه ينسى ولو جزء بسيط من ساره .. بس كل شي يذكره فيها .. كفايه ريحتها في السرير .. ملابسها في الغرفه صورها اغراضها .. كل شي بالغرفه يذكره فيها .. قام وطلع من الغرفه .. دخل غرفة علي اخوه وحذف نفسه على السرير ونام بهدوء .. طبعا علي استغرب من اخوه .. لان هاي ثاني يوم له وهو ينام عنده ..
قرب يأذن المغرب .. راح علي عند محمد عشان يقعده للصلاه .. 
علي: محمد .. محمد .. 
محمد بتعب: ممممممم .. نعم 
علي: يلا قوم ما بقى شي على الاذان .. 
محمد بكسل: خلني انام خمس دقايق بس .. وبعدين قعدني
علي ابتسم: شو خمس دقايق .. يلا قوووووووم
محمد: زين .. بقوم .. قام بتعب وراح غرفته .. اول مادخل تضايق .. حس نفسه غريب كأنه اول مره يدخل هالغرفه .. المكان بدون ساره ممل وكئيب .. خذ له شور سريع وراح غرفة خالد عشان ينزلون مع بعض ويفتحون مع ابوهم موضوع علي .. طق الباب ودخل على خالد اللي كان سرحان بعالم ثاني .. 
محمد: احم .. خالد 
خالد مغمض عيونه: ........................
محمد" الولد هيمان": خالد ..
فتح خالد عيونه بهدوء: هلا محمد .. 
محمد" احسدك على راحة بالك يا خالد": قوم خل نروح نكلم الوالد بخصوص علي .. انا وعدته ان انا وانت بنكلم ابوي قبل الصلاه .. وهو بينزل له بعد الصلاه يستسمح منه .. 
خالد: ان شاء الله .. الحين بنزل وراك .. 
طلع محمد من عند خالد .. قام خالد وتوضأ .. وهو في الغرفه يتمسح شاف نفسه في المرايه ..
خالد" ان شاء الله بكلم ابوي بعد عن مريم بنت عمي .. لازم اخطبها" .. ونزل المكتب عند ابوه ولقى محمد يتقهوى معاه .. وكانت اسماء في حظن ابوها .. قعد وصب له شاي وتم يناظر محمد ومتردد شلون بيفاتح ابوه بموضوع اخوه .. 
محمد: يبه .. 
بومحمد: لبيه .. 
محمد: يبه علي .. 
يقاطعه بومحمد بعصبيه: شو فيه هاذي .. 
خالد: الله يهديك يا يبه .. علي يبي يستسمح منك .. 
بومحمد بصراخ: نعم .. انا ماعندي ولد اسمه علي .. عن من تتكلم ؟؟
محمد: يبه اذكر بك وماله داعي هالكلام .. 
خالد: علي غلط وغلطته كبيره .. بس مافينا حد منا كامل 
محمد: صح يبه .. مافينا حد كامل .. 
بومحمد: اولا مو انتوا تعلموني هالكلام .. ثانيا مافي نقاش في هالموضوع .. سكروا عليه
دخل عليهم علي ونزل عند ريول ابوه يبوسها: انا اسف يالغالي .. سامحني .. 
بومحمد رفسه: اذلف .. قوم عني .. انا ماعندي ولد راعي حريم وشارب وخربطه مثلك .. عيال حمد ريايل بنشد فيهم الظهر .. ما تطلع مرايلهم على الحريم .. 
علي بندم: والله الغالي كلامك صح .. بس زلة ابليس وسامحني فيها .. 
بومحمد ويمشي بعيد عنه: قوم عني .. قوم انا ماعندي ولد مثلك .. ومابي ازيد في كلامي ارجع من وين ما جيت ..
اسماء وصاحت بصوت عالي: هئ هئ هئ .. بابا 
بومحمد التفت عليها بخوف: ها يا بابا شو فيج ؟
اسماء وسط دموعها: حرام علي مسكين .. بابا حرام 
خالد مسك اخوه من كتفه: قوم علي .. تعال اقعد عندي .. 
بومحمد موجه كلامه لعلي: اطلع برا .. 
اسماء وتضرب ابوها: ماحبك ماحبك .. انت تقول لازم نكون طيبين ونسامح الناس .. وانت ماتسامح علي اخوي .. حراااام .. تمت تصيح وراحت عند محمد
خالد: يبه الله يرضى عليك .. علي منك وفيك
بومحمد تأثر بكلام اسماء ودموعها .. وكلام خالد ومحاولة محمد لتصفية القلوب .. التفت على علي 
بومحمد: انت اسمعني .. اقسم بالله اللي رفع سبع سماوات .. لو تكرر منك هالشي او اشوف عليك الزله لأمحيك من الدنيا .. علي راح وباس راس ابوه ويده .. بومحمد مسك نفسه ولا كان بيحضن علي من شوقه لولده .. بس ماحب يظهر مشاعره جدام عياله .. مسح على راس علي وطلع من المكتب .. خالد لا شعوريا حضن علي وهمس في اذنه ..
خالد" الله يقدرك على رضاه يا علي " طلع علي مع اخوانه وابوه وراحوا المسيد صلوا المغرب مع بعض .. بومحمد كان طاير من الفرحه لوجود علي معاهم .. بس مابين لهم هالفرحه .. بعد الصلاه تجمعوا الشباب عند ابوهم في المكتب .. 
فاضل: الغالي .. ابي اغير الموتر .. 
بومحمد ومندمج مع الكمبيوتر: ليش شو فيها سيارتك ؟
فاضل: الغالي .. موتر مو سياره
بومحمد: صج عاد .. بس انا بقول سياره
خالد: لا عربيه احسن
محمد: شدعوه صعيدي 
الكل : هههههههههههههههههههههههه
خالد: زين ليش تبي تغير .. موترك نظيف
فاضل: خاطري في الرنج الجديد
محمد: يستاهل فاضل الرنج 
خالد ضرب محمد عشان كلامه .. لان علي كان موجود .. وخاف ان هالكلام يجرحه .. محمد انحرج وسكت
بومحمد: ولا يهمك يالفضلي .. فالك طيب .. 
فاضل .. لالالالالالالالالالالا
بومحمد استغرب: هااا ؟؟
فاضل: لين هني واسمح لي الغالي .. 
بومحمد بتعجب: اسمح لك !!
فاضل: اي نعم .. الفضلي محد يقولها لي الا مريم بنت عمي .. واصلا محد يضبطها على الشفه الا مريم .. وحليلها .. 
بومحمد: الله يرجك يا ولد .. خوفتني 
في هاللحظه خالد كان وحده يخنق فاضل .. شلون يطري حبه مريم على لسانه .. قام عنهم من غير ما يتكلم .. الكل لاحظ بس ماعرفوا السبب .. الا فاضل .. ولام نفسه لانه من غير قصد قال اللي قاله .. 
بومحمد: شو فيه اخوكم .. 
محمد: مادري والله 
بومحمد باستغراب" شو فيهم عيالي ؟؟ "
علي قام وطلع ورا اخوه .. ولقاه راكب السياره بيحرك .. 
علي: خالد .. 
خالد: هلا علي ..
علي: وين بو وليد ؟
خالد: متضايق شوي .. بطلع اتمشى 
علي: حد ضايقك ؟؟ 
خالد: لا ولاحد .. بس ابي اطلع شوي .. 
علي: اجي معاك .. 
خالد: يسلم راسك الغالي .. ارتاح 
علي: اللي تشوفه .. 
رجع علي ادراجه الى مكتب ابوه مع الشباب .. وتموا يسولفون لين اذان العشاء ..


" لاتصدق بكره تندم .. وتلقى كل من حولك سراب .. من ووقف وياك وضحى في حياته وشال همك و صبر .. من لجل عينك تعنى لك تشوق وذاب في عيونه السهر "

فارس: محمد .. تصدق امس وانا اكلم مناف .. حسيت بشعور غريب ناحيتها .. 
محمد: .....................
فارس: محمد .. شو فيك انا اتكلم ؟؟
محمد: ها ؟؟ اسف ما كنت معاك 
فارس: وين وصلت ..
محمد منحرج: ولا مكان .. 
فارس: علينا .. في من تفكر ؟
محمدبأحباط: محد يستاهل ..
فارس باستغراب: ها ؟؟ لا انت سالفتك سالفه .. علمني شو صاير ؟
محمد: شو صاير؟؟ مافي شي لا تهتم
فارس: حمودي .. مو علي انا .. هات من الاخر .. مزعل المدام وبتنام عندي الليله
محمد ابتسم: لا شدخل المدام 
فارس: عيل شو اللي في بالك ؟
محمد: كل شي بوقته حلو .. 
فارس: ولا يهمك حمودي .. 
محمد: اطلب لي شيشه .. 
فارس: الله واكبر .. شيشه مره وحده .. ولا يهمك .. 
طلب فارس شيشه لمحمد .. وكان يتفكر فيه .. " شو فيه محمد .. مزاجه مو عاجبني .. شكل همه كبير كبير .. ايه عليك يا حمودي "
محمد " آه يا ساره .. شو اللي غيرج مره وحده .. حد لاعب في عقلج .. فاطمه بنت عمي بينت لها شي .. بس مافي بيني وبينها شي عشان ساره تشك .. لا اكيد حد لاعب في مخها .." وتم يشيش وهو سرحان .. اما فارس جاه اتصال من مناف .. 
فارس: هلا والله .. 
مناف: هلا فارس .. شحالك؟
فارس: طيب والحمدلله .. انتي اخبارج ان شاء الله النفسيه احسن الحين؟
مناف: انا اسفه على طريقة كلامي معاك امس ..
فارس" ولو انتي تمونين ": ولا يهمج يا مناف .. مقدر ظروفج .. 
مناف باحراج: والله مفتشله منك يا فارس .. 
فارس" يا ربي على الذرابه والادب": انا تحت امرج يا مناف .. لاتقولين مفتشله ولا غيره .. 
مناف" وايد طيب": جزاك الله الف خيريا فارس .. 
وهني نادى محمد على فارس .. 
محمد: فروس .. شوف اللي واقفين هناك .. مو يوسف وعزيز اخوك ؟
فارس: لحظه شوي مناف .. والتفت على الشابين .. اي والله هاي بوسعود وبوخليفه .. وأشر عليهم من بعيد .. وهو نسى ان مناف على الخط .. وتم يسولف مع الشباب ومناف كان تنتظر على الخط يمكن حول 5 دقايق .. وتسمع سوالف فارس مع الشباب وتقول في خاطرها " الحين بيرد علي " وتنرفزت وسكرت التلفون .. وطرشت مسج لفارس .. 
( مره ثانيه لو نطرت الناس على الخط .. لاتنساهم )
وصل المسج لفارس .. ولما قراه حس بالذنب والفشيله لانه نساها على الخط .. اتصل لها يستسمح منها .. بس هي كانت تشوف رقمه وماترد .. طرش لها مسج اعتذار .. 
( انا اسف .. وربي اني لهيت مع الشباب .. ارجوج ردي على التلفون )
مناف قرت المسج ولا ردت عليه .. وفارس تم يتصل وهي ماترد .. قامت وسكرت الجوال .. وفارس وايد زعل ولام نفسه .. كمل سوالفه مع الشباب .. لين وقت متأخر من الليل .. 

الساعه 11 ونص بالليل في بيت بوفارس .. فارس قاعد مع فاطمه اخته يسولفون في موضوع لطيفه صديقتها .. 
فارس: جزاج الله خير يا فطيم .. عقبال مانفرح فيج .. 
فاطمه: فديت عمرك يا فارس .. ان شاء الله نفرح فيك انت .. كم عمرك الحين ؟
فارس يحك راسه: توني 22 سنه ..
فاطمه: ههههههههههه .. شوف انت و ولد عمك .. لاتسون اعماركم كتاكيت .. كل واحد يقول انا 18 ولا 22 .. اسمع عاد .. من بكره باشتغل لك خطابه .. بشوف لك ذيك المزيونه اللي على ذوقك .. 
فارس: لا على كيفج يالخطابه فاطمه .. لا يبه انا باخذ وحده مافي مثلها .. 
فاطمه: سلامي عليك .. ومن تكون هاذي الوحده؟؟
فارس: للحين ماعرف من تكون .. لما اقابلها بقولج .. وطرت على باله مناف .. 
فاطمه: انا على بالي وحده من اللي تعرفهم .. 
فارس يدز راسها: شو بعد من اللي اعرفهم .. 
فاطمه: ههههههههههههههه .. 
فارس: اللي اقولج عنها للحين ماعرفها .. بس قلبي في يوم من الايام بيقول لي من تكون ..
فاطمه: اخوي وايد رومنسي .. 
فارس: صج عاد .. تستخفين دمج .. 
فاطمه: لا بس كلامك كله حب و رومنسيه .. 
ودخل عليهم عبدالعزيز: منو الرومنسي ..؟
فاطمه: يا حيالله هالويه .. 
فارس: عزوز .. لاتصدقها .. توها تقولي انت اكثر واحد احبه من بين اخواني .. 
فاطمه: افا يا عزيزان .. تصدق كلام العذال .. 
عبدالعزيز: انا اصدق قلبي .. 
فاطمه وفارس: ياااااااااااا قلبك .. 
الكل: ههههههههههههههههه
عبدالعزيز: بسألك فارس .. كم سعر المكينه من الوكاله ...؟؟
فارس: من الوكاله تجيك اغلى .. حول 3000 وشي .. بس مضمونه .. لو خذتها من شركات ثانيه ممكن تكون مغشوشه .. بس التجاري نص السعر ويخرب بسرعه .. 
وتم عبدالعزيز يسأل وفارس يجاوب .. وفاطمه ضايعه بينهم .. 
فاطمه: يلا يا جماعه تصبحون على خير .. 
فارس: وين رايحه اختي ؟
فاطمه: خلكم مع السياير احسن .. 
فارس وعبدالعزيز: ههههههههههه 
راحت فاطمه غرفة امها .. ولقت خواتها قاعدين .. وتمت معاهم .. اما عبدالعزيز طلع يحوط فالشوارع مع يوسف .. وفارس تذكر مناف واتصل لها .. حصل جوالها مسكر .. 
فارس" هالبنت اللي فيها مكفيها .. وانا ماكنت اقصد الطعها على الخط .. ياربي منها .. بحركاتها ودلعها بديت التعلق فيها .. وانا مابي هالشي يصير " .. طرش لها مسج .. 
( مناف .. ارجوج لاتزعلين .. وربي ما كنت قاصد الحركه اللي صارت .. اتمنى تراجعين نفسج واول ماتقرين هالمسج اتصلي لي .. عشان خاطري اتصلي "
ترك جواله على الطاوله ونام وهو باله مشغول فيها .. كل ما غطت عينه قام متخرع يشيك على الجوال .. يخاف انها تكون اتصلت له .. ويرجع يتصل فيها بس ما يكون في رد .. لانها مبنده جوالها .. وتم على هالحاله لين اذن الفجر .. وقام للصلاه .. رجع من المسيد .. ولقى منها مس كول استانس اول ما شاف التلفون .. وقال " يعني لي خاطر عندها " .. اتصل فيها .. وردت على طول 
مناف: هلا فارس
فارس بوناسه: هلا والله .. بالزعوله 
مناف بحراج: اهلين .. 
فارس: ليش سويتي جي ؟
مناف: يعني انت شايف الحركه حلوه 
فارس: وربي ما كنت اقصد .. سلمنا على الشباب .. ونسيت التلفون 
مناف: شهالشباب اللي نسوك التلفون .. 
فارس لا شعوريا: يا قلبي .. خذتنا السوالف .. 
مناف تغير السالفه من الاحراج: زين وش اللي مقعدك ؟
فارس: توني راجع من المسيد .. 
مناف: اها .. تقبل الله 
فارس: منا ومنكم .. 
تموا فتره ساكتين .. وفارس يبي يراضي مناف .. 
فارس: مناف ..
مناف: نعم .. 
فارس: بل .. ليش معصبه ؟
مناف: مو معصبه .. 
فارس يقلدها: مو معصبه .. 
مناف: لاتعيب .. 
فارس" دلوعه": ما قلد .. بسج عاد 
مناف: شنو ؟؟
فارس: خلاص عاد .. قلت لج انشغلت وما كنت قاصد .. 
مناف: زين انا ما قلت لك شي .. كيفك نشغل
فارس: دلوعه
مناف منصدمه: هاااا
فارس: زين عن الدلع خلي عنج الزعل
مناف: منو قال اني زعلانه .. 
فارس: ما تكلميني عدل .. 
مناف: زين انا لازم اروح الحين اقعد اخواني للمدرسه .. كانت تتهرب منه .. لانه وايد احرجها بكلامه .. 
فارس: مو مسكر قبل ما اعرف انج مو زعلانه 
مناف: مو زعلانه يلا مع السلامه .. 
فارس بوناسه: مع السلامه 
سكر منها وهو طاير من الفرحه .. " ايه على دلعها .. بتذبحني بدلعها "
مناف" شسالفته يتغزل فيني ؟؟ "

اليوم هو اليوم الموعود .. جاسم خلاص بيطلع من المستشفى .. الوناسه عمت بيت بوفارس وبيت اخوه بومحمد .. طبعا كانوا مسوين مفاجأه لجاسم .. كانوا مسوين له حفله كبيره وعشى و عازمين ربعه وكل اهلهم .. 
طبعا البنات تكشخوا والشباب نفس الشي .. كانوا الخوات مع بنت عمهم الريم .. رايحين الصالون يسون شعورهم ويضبطون انفسهم .. رجعوا البيت وكانت ام فارس معاها ام محمد يشيكون على البيت .. مجلس الريايل والحريم .. دخلوا عليهم البنات .. وام محمد استخفت على جمال ايمان .. 
ام محمد: ماشاء الله .. ايمان كبرتي .. شو هالجمال والحلاوه .. 
ايمان باحراج: من ذوقج مرت عمي .. ونزلت راسها وراحت فوق وهي مستحيه .. 
البنات: وووووووووووووي .. ايمان تنحرج .. هههههههههههههههه
ام فارس: قعدوا عن بنتي .. 
ام محمد: ماشاء الله عليها يا ام فارس .. وين ايمان اللي كانت كشتها تمشي قبلها ومن كم سنه .. 
ام فارس: هههههههه .. الله يقطع سوالفج يا ام محمد .. اي والله وين ايمان ايام الكشه هههههههه
فاطمه: يلا بنات نروح نتلبس .. 
البنات: يلا .. 
راحوا البنات الغرفه ولقوا ايمان .. واستلموها .. وهي تحذف المخدات عليهم من القهر .. 
فاطمه: ايمانوا .. خلاص خليني اتمكيج .. 
ايمان: لا والله من زينج يالشيفه ..
فاطمه متخصره: نعم حبيبتي .. انا شيفه .. ضحكتيني .. 
الريم: مشكله الثقه .. 
فاطمه: شو السالفه .. قلبتوا علي .. 
البنات: هههههههههههههههه

فاطمه كانت طالعه اجمل وحده من بينهم بالرغم انها اقل جمال من بينهم .. كانت فاتحه شعرها الحريري الاسود الناعم .. وكانت مسويه خصلتين باللون المارون مناسب المكياج واللبسه .. كانت لابسه تنوره مارون فاتح.. قصيره وفيها فتحتين على الجوانب .. وتوب حمالات اكس من ورا .. وظهرها باين .. شعرها الليلي غطى ظهرها .. وحطت شال على كتفها .. شافت نفسها في المرايه اخر مره وطلعت من الغرفه .. نزلت عند امها عشان تساعدها .. 
ام فارس تشوف فاطمه بانبهار: يا علني اشوفج عروس قولي آمين .. 
فاطمه باحراج: ماما .. لا تحرجيني .. 
ام فارس: فديت بنتي اللي تستحي .. 
فاطمه منزلها راسها من الخجل .. 
فارس: يا ويل حالي على هالزين ..
ام فارس: شفت يا فارس .. 
فارس: لو مو اختي كنت بذوب بجمالج والله
فاطمه بتموت من الاحراج: عاااااااد
ام فارس وام محمد: هههههههههههههه 
فارس: الله يرزقج ياختي بولد الحلال اللي يستاهلج .. 
فاطمه" اتمنى يكون يوسف ": ان شاء الله نفرح فيك يا فارس .. 
فارس ابتسم وباس اخته على راسها .. ومشى عنهم من غير ما يعلق .. 
فاطمه" بس لو اعرف شو اللي في بالك ياخوي " 
ام فارس: فطامي .. ماما روحي نادي لي عزيز اخوج .. 
فاطمه: ان شاء الله ماما .. 
راحت عند الباب تنادي على عبدالعزيز .. 
فاطمه: عزيز .. عزيز .. 
عبدالعزيز كان واقف مع يوسف وفاضل .. وما سمع فاطمه .. بس اللي قلبه نبض بالحب .. يوسف 
سمع صوتها بقلبه مو بأذنه .. نادت مره ثانيه .. كان يوسف بيقول لعبدالعزيز .. بس سكت عشان يسمع تغريد هالكناري .. تمت فاطمه تنادي .. ومحد يسمعها غير يوسف .. يأست فاطمه واتصلت في عبدالعزيز .. 
فاطمه: عزوز .. 
عبدالعزيز: هلا والله فطيم .. 
فاطمه: وينك عيزت وانا اناديك ماتسمع
عبدالعزيز: ما سمعتج .. متى ناديتيني؟
فاطمه: راح صوتي الحلو .. وانا اناديك
عبدالعزيز: فديت صوتج الحلو انا .. آمريني 
فاطمه: ما يامر عليك عدو .. تعال ماما تبيك .. 
عبدالعزيز استأذن من الشباب وراح داخل .. اول ما شاف اخته تنتظره عند الباب انبهر بكشختها وجمالها ..
عبدالعزيز: لا لا لا .. شو هالزين شو هالزين .. لو مو اخوج تزوجتج .. 
فاطمه" شو فيهم علي ": زين تعال ماما تبيك .. 
راح عند امه .. وعطته المبخر والعود عشان يبخر ميلس الشباب .. طلع من عند امه .. ونست ام فارس تعطيه دهن العود عشان يتطيب فيه .. وطلبت من فاطمه تناديه .. وفاطمه اختصرت على عمرها واتصلت في اخوها .. عبدالعزيز كان مخلي تلفونه على الطاوله ودخل يبخر الميلس .. رن تلفونه ويوسف شاف الاسم كان عبدالعزيز مخزن اخته ( توأم روحي ) ورفع حاجب وبكل جرأه رد .. 
فاطمه: عزوز .. تعال ماما تبيك
يوسف: مشكوره على العطر ريحته روعه .. وكفايه انه ذوقج .. 
فاطمه بطلت عيونها: هااا 
سكر التلفون وابتسم ..
فاطمه " يا قلبي .. صوته حلو .. يا ويل حالي عليه " وسرحت بعالم ثاني .. ما وعت الا بصوت ايمان المزعجه .. 
ايمان: فطووووووووووم .. 
فاطمه بخوف: ها .. خوفتيني .. شو فيج .. 
مريم: فطوم وين سرحتي ها ؟
الريم: شوفوا ويها احمر .. ههااااي
البنات: ههههههههههههه 
فاطمه: صج عاد .. يعني الحين خلصتوا من ايمان وجيتوا صوبي .. ومشت عنهم بدلع .. 
ايمان: دلوعه فطوم
الريم بس دلعها يجنن 
مريم" وين خالد فديته": وين الشباب ؟
ايمان والريم طالعوا بعض: مريووووووووووووووم
مريم بأحراج: لالالا لاتفهموني غلط .. اقصد .. 
تقاطعها الريم بهمس: حددي من بالضبط ؟
مريم باحراج: ريموه .. بتصفقين عاد .. 
ايمان: من تقصدين ريم ؟؟ 
ام فارس: شوفوا هالبنات اللي قاعدين ومخلينا احنا نعابل البيت بروحنا .. تعالوا اشوف .. 
البنات: اوووووووكي .. 
راحوا البنات يساعدون الحريم .. وبعدين استقبلوا الضيوف وقلطوهم .. 
الساعه 6 ونص .. وصل جاسم البيت .. وكان بوفارس شايله وتفاجأ جاسم باللي شافه .. ام فارس ركضت عند ولدها وخذته من بوفارس .. وتمت تبوس فيه وتحضنه وتصيح .. 
ام فارس:يا فديت هالطول انا .. حيالله هالشوف .. الحمدلله على سلامتك يالجسمي .. 
جاسم حاضن امه: يمه وحشني البيت .. وباس راس امه .. نزلته على الكرسي تجمعوا حوله البنات 
ودخل عليهم فارس والريم ما كانت متغطيه .. راحت بسرعه المطبخ .. ولمحها فارس ونزل راسه 
تمت هي فالمطبخ .. وجاها فضول اطل .. وشافت فارس .. تمت تتفكر في ملامحه .. 
الريم" ماشاء الله على فارس مزيون .. بس ليش للحين ماتزوج .. معقوله يحب .. ياحظها اللي يحبها .. بس لو يحب وحده .. ليش ما يتزوجها .. هو تقريبا وصل 30 وماتزوج ؟؟ غريب فارس" 
كانت الريم مندمجه وهي اطل عليهم من المطبخ .. الا انتبهت لفارس وتم يطالعها .. استحت وانخشت ورا الباب .. كانت منحرجه من حركتها اللي لفتت انتباه فارس .. واستحت من نفسها .. طلع فارس وجات على باله الريم بنت عمه .. 
فارس " ماشاء الله عليها الريم كبرت وصارت حلوه .. الله يرزقها بولد الحلال " 
كمل دربه لميلس الشباب .. 
اما الحريم .. لوعوا جبد جاسم وكل وحده تبوسه من كل صوب .. واللي تقرص خدوده واللي تلعب بشعره .. وهو يطالعهم بنظرة ملل .. قرب من ايمان .. 
جاسم: ايماني .. 
ايمان: عيونها .. 
جاسم: كلمي حد من الشباب .. لوعوا جبدي الحريم .. 
ايمان ميته من الضحك عليه: هههههههههه .. زين بشوف فطيم ولا مريم .. 
راحت عند البنات وقالت لهم سالفة جاسم .. وكلهم ماتوا عليه من الضحك .. 
قامت فاطمه واتصلت على جوال فارس ولقت عنده انتظار ومارد عليها .. 
فاطمه" لهدرجه هالمكالمه ضروريه يا فارس .. " كانت تبي تتصل بعبدالعزيز وترددت .. طلبت من مريم تتصل بفاضل .. 
فاطمه: مرايم شوفي فاضل .. لان اتصل لاخواني ولاحد منهم يرد على جواله .. الظاهر مايسمعون تلفوناتهم .. 
مريم: ان شاء الله .. واتصلت مريم .. ورد فاضل .. 
فاضل: هلا والله .. 
مريم: الفضلي .. وين اخواني ؟؟
فاضل: عبدالعزيز هني .. 
مريم: ممكن اكلمه .. 
فاضل: ولا يهمج .. فاضل عطى عبدالعزيز .. بوسعود مرايم تبيك على التلفون .. 
عبدالعزيز: هلا مرايم .. 
مريم: عزيز .. الجسمي يقول يبي حد منكم ينقذه .. 
عبدالعزيز مبتسم: ليش ؟
مريم: يقول الحريم لوعوا جبده .. كلهم حوله صاير جنه شهريار .. 
عبدالعزيز: هههههههههههههههه .. يحمد ربه وين اللي حصل هالوناسه .. 
مريم: هههههههه عزوز الله يقطع سوالفك .. تعال اخذه انت او فارس .. 
عبدالعزيز: انا انا باجي .. حل اتمقل فالحريم .. 
مريم: يبيلك تصفق ما سمعتك امي .. 
عبدالعزيز: هههههههه .. الحين جاي .. 
فاضل: ها بشر ؟؟
عبدالعزيز: تجي معاي عند الحريم .. 
فاضل: قدااااام .. 
خالد بابتسامه مصطنعه: اقول اقعد انت وياه .. وخلوا عنكم السوالف البطاليه .. الحين بقول لعمي يروح له .. 
عبدالعزيز وفاضل بإحباط : لا لا لا لا .. 
راح خالد وقال لعمه ان جاسم يبي يجي الميلس عندهم .. طلع بوفارس وشاف فارس يتكلم بالتلفون .. وقف وتم يناظر فارس بشي من الغضب .. فارس كان مندمج في مكالمته ولا انتبه لابوه 
كمل بوفارس دربه للصاله .. وشل الجسمي .. وسلموا عليه الحريم .. بس هو استخف على بنت اخوه الريم .. 
الريم: شحالك عمي ..
بوفارس: طيب الله يسلمج فديتج .. 
الريم: تستاهل سلامة جاسم .. 
بوفارس: الله يسلمج الغاليه .. 
شل جاسم .. وتم يسولف معاه وهو رايح الميلس .. 
بوفارس: ها الجسمي .. لعوزوك الحريم .. 
جاسم ويحك راسه: اي والله يبه .. كل وحده تبوسني من صوب واللي تلمني واللي تقول يا حرام المسكين صغيرون .. 
بوفارس يضحك على كلام ولده: هههههههههه 
ومر من جدام فارس اللي مازال مندمج بمكالمته .. ولا ماعطي اهتمام لأي حد يمر حوله .. 
دخل ميلس الشباب والكل رحب بجاسم .. وجاسم كان مستانس ويسولف .. وكان سلطان قاعد عنده ومندمجين بالسوالف .. شوي الا فاضل وعبدالعزيز يسحبون سلطان .. 
فاضل: قم قم قم .. 
سلطان: شو فيك ياخي .. 
عبدالعزيز: نبي جاسم في كلمة راس وخر مناك
سلطان راح عند خالد: شو فيهم هذول ؟؟ 
خالد اكتفى بابتسامه .. وكان شوي وينفجر من القهر .. لان مريم اتصلت لفاضل وكانت ماخذه راحتها معاه بالسوالف .. كان وده يدخل عليها وسط الحريم ويسحبها ويسطرها من القهر .. 
اما فاضل وعبدالعزيز لعوزوا جاسم باسئله .. 
فاضل: في بنات حلوات جسوم .. 
جاسم: وين ؟
عبدالعزي ويضربه على راسه: لا تستعبط ياخي .. قول منو الحلوات اللي شفتهم ..
جاسم: شدراني .. 
فاضل: انت ما منك فايده .. زين بقولك .. الحين قول انك تبيني اوديك عند الحريم عشان اروح امتع عويناتي بالغراشيب اللي هناك .. 
جاسم: لالالالالا لو تذبحني ماروح .. لوعوا جبدي .. كل وحده من صوب .. 
يوسف كان يضحك عليهم .. 
عبدالعزيز: زين جسوم قولي صج .. من احلاهم .. قول ياخي انا اخوك .. 
جاسم: احلى وحده فيهم فطيم .. تهبل ماشاء الله عليها .. 
يوسف سمع كلام جاسم .. وتم يفكر في فاطمه .. 
يوسف" ايه عليها .. طالعه احلاهم .. " 
فضول: آخ .. ياليت تنكسر ريلي واقعد وسط الحريم جي .. 
خالد: هي انتوا .. ماتستحون شو هالكلام .. جسوم اسكت ولاتجيب طاري الحريم سمعتني ..
جاسم ببرأه: ياخي هم لعوزوني وهم يسألون .. 
خالد: لاترد عليهم .. 
عبدالعزيز: بعدين بو وليد .. شو فيها لو سألنا .. تونا شباب .. عيش حياتك ياخي .. 
خالد: اقول .. لو ماقمتوا عن الولد الحين .. بوريكم شلون تعيشون شباب صح .. 
يوسف ميت من الضحك عليهم .. التفتوا عليه عبدالعزيز وفاضل .. 
عبدالعزيز: اضحك يالعاقل .. 
يوسف: هههههههه .. والله مب انا اللي بموت على الحريم .. هههههه الله يرجكم
عبدالعزيز: زين امشوا نشوف شصار على العشى وصل ولا لأ .. الوالد موصيني ..
فاضل: يلا توكلنا .. 
عبدالعزيز: فضول اخوك خالد وايد جاد ذي .. 
فاضل: ههههههههه هو طبعه جي .. 
و طلعوا الثلاثه عشان يشيكون على العشى .. وكان فارس يتكلم في التلفون ومندمج .. 
اشروا عليه .. وهو ابتسم لهم .. 
فاضل: شو السالفه اليوم .. ماتحسون احنا شوي وبنستخف على الحريم .. 
يوسف: كلن يتكلم عن نفسه .. 
وضحك عبدالعزيز بصوت مسموع: ههاااااااااااااي 
فاضل: الله يرجكم يا شباب .. 
ضحكوا كلهم وكملوا دربهم .. 

.......................


سلمان: كان قاعد مع محمد ومندمج معاه بالسوالف .. وبوفارس قاعد مع الشياب .. وجاسم سلطان وفهد واحمد قاعدين يلعبون بالجوال .. عند الحريم .. فاطمه كانت تسأل عن ساره مرت محمد .. 
فاطمه: ارياموو .. 
الريم: هلا 
فاطمه: وين سويره مرت محمد ؟
الريم: مسكينه تعبانه .. 
مريم: ماتشوف شر .. 
فاطمه: والله مكانها مبين ناقصنا وجودها .. 
مريم: الله يشفيها ان شاء الله 
الريم: ان شاء الله " لو يدرون وين ساره بس" 
مريت هالليله بوناسه .. لان جاسم رجع وسطهم .. جاسم طلب من سلطان وفهد يباتون عنده .. 
اما فاطمه عاشت قصة حب مع يوسف واللي تأكدت من حبه لها .. المسكينه ريم .. عشمت نفسها بانجذابها لفارس .. خالد ومريم كل واحد ما شال الثاني من باله .. اما فارس فكان في عالم ثاني .. بدى يميل لمناف .. 
الحين برجع معاكم شوي لورا .. لما بو فارس كان رايح يجيب جاسم من صوب الحريم .. كان فارس يتكلم في الجوال ومندمج ولا يدري باللي حوله .. كان يكلم مناف ومندمج معاها بالسوالف .. 
كان قاعد بين الشباب فالميلس ورن جواله .. وكان حاط لمناف نغمه خاصه في الجوال .. وكانت النغمه ( عالي مستواه ) .. ابتسم لما سمع الرنه لانها مخصصه لمناف .. يعني يرد من غير ما يشوف الرقم
فارس: مراحب ..
مناف: السلام عليكم .. 
فارس: عليكم السلام .. هلا والله
مناف: شخبارك فارس؟
فارس" ما احلا اسمي لي نطقته": الحمدلله .. وطلع برا يكمل مكالمته .. 
مناف: مشغول ؟
فارس: افضى لج .. 
مناف باحراج: ها ؟
فارس: احم .. اخوي طالع من المستشفى .. ومسوين له عشى .. 
مناف سرحت " اخوه طالع من المستشفى ومسوين له عشى .. وانا اخوي مات " 
فارس: مناف .. وين رحتي ؟
مناف: معاك .. معاك .. 
فارس: زين اخبارج امج واخوانج ؟
مناف: والله على حطت يدك .. 
فارس: ان شاء الله مو ناقصكم شي .. 
مناف: الحمدلله وما قصرت يا فارس .. 
فارس: ولا يهمج .. ان شاء الله على اخر الاسبوع اوديج مع فيصل الجمعيه تاخذون اللي تبونه .. 
مناف: لا والله ماله داعي يا فارس .. باذن الله بتتدبر .. 
فارس: شو قلت لج انا .. 
مناف: اوه آسفه .. 
فارس: زين قولي لي .. متى بداومين فالجامعه ؟
مناف: مادري يمكن الاسبوع الجاي .. 
فارس: شدي حيلج 
مناف: والله احاول .. 
فارس: لا انتي قدها .. وباين عليج شطوره 
مناف: منو يقول ؟
فارس: انا اقول 
مناف بعفويه: شلون عرفت؟
فارس" يذبحني دلعها": قلبي يقولي انج شطوره ..
مناف باحراج: قلبك ؟!!
فارس: اي يا مناف .. 
مناف" قلبك .. فارس اخاف من اللي في قلبك واللي يقوله قلبك": .............
فارس: وين رحتي .. 
مناف سكتت فتره: معاك .. 
فارس: استغربتي من كلامي .. 
مناف ما عرفت ترد: ها ؟!!
فارس يغير الموضوع: الساعه 9 ونص بجيب لكم من عشانا .. 
مناف: لا يا فارس ماله داعي .. 
فارس بحده: مناف ...
مناف بخوف: نعم .. 
فارس: بتاكلين من عشانا .. 9 ونص انا بكون عند الباب .. 
مناف: ان شاء الله
فارس يراضي مناف: بنت .. 
مناف: نعم .. 
فارس: يعني كل مره يتزعلين على كلامي .. 
مناف: اي كلام .. 
فارس: انتي تعرفين اي كلام .. وقلت لج انسي كلام جاراتكم .. لاني انا مو مثلهم .. 
مناف" انت غير ": ولا تزعل نفسك يا فارس .. سو اللي تبيه .. ولا راح ازعل او اناقشك .. 
فارس: تعجبيني والله .. 
مناف تلطف الجو: زين انا انتظر .. تراني جوعانه .. 
فارس: هههههههههه .. خلاص الحين انا فالطريق .. 
مناف: لا لا لا لا ... خذ راحتك .. 9 ونص انتظرك
فارس" دلوووووووووعه": ولا يهمج انا على الوعد .. 
مناف: يسلم راسك .. 
فارس: زين قولي يا زعوله .. 
مناف: لا والله .. انا زعوله .. 
فارس بوناسه: اي انتي زعوله .. ودلوعه بعد 
مناف ضحكت بدلع: هههههههه .. 
فارس: اي ضحكي شو فيها الدنيا .. زين قولي لي شو تحبين تشربين ؟
مناف: ها ؟؟ شلون ؟
فارس" بريئه": تحبين كوكتيل .. او برتقال او فراوله .. 
مناف بحيره: مممممممممم .. مادري !!
فارس: ولا يهمج انا بجيب لج على ذوقي .. شو رايج
مناف: انت كريم وانا استاهل .. 
فارس: وربي انتي تستاهلين .. تستاهلين كل خير كل خير .. سكت وحس انه بالغ في كلامه .. انحرج وبسرعه انهى المكالمه .. 
فارس: المهم انا لازم اروح عندهم .. وبكلمج وانا طالع .. 
مناف: ولا يهمج .. مع السلامه
فارس انهى المكالمه ودخل عند الريايل .. شاف يوسف وفاضل .. 
فاضل: بومحمد .. العشا جاهز .. متى انادي الريايل .. 
فارس: بدري .. خلها علي .. 
فاضل: صار .. 
راح فارس عند محمد اللي كان مبين عليه الحزن رغم انه كان يحاول يخفيه .. 
فارس: بو نايف .. عسى ماشر ؟
محمد: والله مادري شو اقولك يا فارس .. بس مو وقته الحين
فارس: الله يعينك .. زين وين الوالد .. 
محمد: هناك مع سلمان وابوي .. شوفهم تقول يحلون لغز مثلث برمودا .. 
فارس: ههههههههههه .. الله يرجك يا ريال .. 
محمد: فروس ياخي شوفهم مندمجين وكل واحد منهم يأشر بيده تحسهم وايد متفاعلين بالسالفه
فارس: حمودي .. وانت ما تخلي عنك هاطبع .. تقطيع خلق الله .. 
محمد: بس عمي .. وايد مستانس على سلمان ..
فارس: ابوي ؟
محمد: اي من اول ما وصل وعمي يعابله وكل ما جى عمد سلمان سحبه ابوك وراحوا عند ابوي وطقوها سالفه .. 
فارس: هههههههه وحليلهم والله .. وسلمان ينحب ماشاء الله عليه ريال .. والزمن علمه الحياه صح
محمد يطالع سلمان بفخر: اي والله انه ريال .. 
فارس: زين بقولك حمودي .. انا بروح اودي اكل لمناف .. تجي معاي ؟
محمد: مناف ؟؟
فارس: اي .. 
محمد: متى عاد .؟
فارس: باشوف فطيم بعد شوي بخليها ترفع لها شوي قبل ما نتعشى .. وبروح اوديه لها وبرجع اتعشى .. ها شو قلت .. 
محمد يطالع فارس بخبث: فرووووووس .. 
فارس ببرأه: هلا والله
محمد: اسميك تولعت بالبنت؟
فارس بأحراج: ها ؟؟ لا شو تولعت .. بس انت ادرى بظروفها ..
محمد: ممممممم بحاول اصدقك .. زين يعني مو متعشي مع الريايل .. 
فارس: لا اول اودي لها لقمه وبعدين يصير خير .. 
محمد" شكله تولع الود .. شو سالفتهم الشباب .. كلن قلب مشغول .. احمد بن راشد وخطب صديقت اختهم .. خلود اخوي هيمان بمرايم .. فروس وبدي يهيم بهالبنت .. وانا علقوني بفاطمه بنت عمي"
فارس: هييييييييييي .. حمودي .. وين رحت ؟
محمد: هااا .. خلاص قدام انا رايح معاك 
فارس: حلو .. عيل خل اكلم فطيم عشان تجهزي الاكل .. مشى شوي بعيد عن ولد عمه عشان يكلم اخته .. 
فارس: هلا والله بنجمة الحفل فطامي .. الكل يتغزل بجمالج يا فطيم .. 
فاطمه باحراج: هلا والله فارس .. وبدلع ياخذ القلب .. عااااااااااد لا تحرجني فارس
فارس: يا ويل حالي على الدلع انا .. فطووم ما قدر استحمل هالدلع .. 
فاطمه: فارس .. هات من الاخر .. ترا احرجتني .. 
فارس: ايه عليج بس .. زين سمعي اختي .. ابيج ترفعين لي من العشا قبل ما تفتتحون البوفيه الله يرضى عليج .. 
فاطمه باستغراب:ليش فارس؟ انت مو متعشي مع الريايل؟
فارس: ان شاء الله بتعشى .. بس ابي اودي هاللقمه حق واحد من الربع .. ويعز علي
فاطمه: زين ليش ما جى ؟!
فارس" فطوم اسئلتها ما تخلص": الريال تعبان وماقدر يجي .. بس عشان ما يزعلني قالي ارفع له من عشانا شوي .. 
فاطمه او انه مشت عليها: اهااا .. ولا يهمك اخوي .. الحين اروح اشيك على البوفيه وارفع لك من كل صنف ..
فارس: بارك الله فيج فديتج .. اتصلي لي اول ما تجهزينه 
فاطمه: من عيوني .. 
فارس: فديت هالعيون الناعسه يا فطيم .. 
فاطمه: فرووس يلا مع السلامه
فارس وهو يضحك عليها: ههههههههههههه .. سلااااااااااام 
رجع فارس عند محمد .. وكان محمد سرحان لانه سمع فارس وهو يتغزل في اخته 
محمد" صادني فضول ابي اشوف هالدلع والجمال اللي ذبح الكل واولهم فارس"

في هالاثناء .. فاطمه سحبت الخدامه وراها وراحت عند البوفيه عشان فارس اخوها .. كانت حاذفه الشال على كتوفها .. وهي تحط الاكل وتكلم الخدامه .. الا بذاك اللي يناظرها من زاويه .. وكان يوسف .. كان منبهر باللي شافه .. من جمالها وقف مكانه وماقدر يتحرك .. فاطمه اول ما انتبهت عليه من الربكه ركضت مو عارفه وين تروح .. لان حوشهم كبير والبوفيه كبير وهي ركضت صوب الملحق .. والخدامه ماتدري شو السالفه .. رجعت المطبخ .. وتمت فاطمه واقفه ورا عند الملحق .. 
فاطمه" يا ويلي .. شافني جي .. لا عبايه ولا شيله .. التنوره قصيره وظهري باين .. الشال وايد خفيف .. ابيه .. يا ويلي .. بس هو ليش للحين واقف ؟!" هي ما انتبهت انه يوسف .. ويوسف كلمها
يوسف: السموحه منج والله .. تقدرين تمرين انا رايح الميلس ..
فاطمه بصدمه" هاي هوووو .. الي رد على التلفون .. هاي يوسف .. يا قلبي "
ومشى يوسف بسرعه ودخل الميلس .. بس وقف عند الدريشه يراقبها وهي رايحه داخل .. كانت تركض وباين عليها الخوف .. 
يوسف مبتسم " يا ويل حال هالغزال اللي يتراكض هناك .. ياليتني هالشال اللي غطى كتوفج يا بنت الناس .. جمال ما شفت مثله .. جمالها رباني .. اشك انها ملاك نازل من السماء .. هاذي مو من الانس .. هالبنت ملاااك ملاااك " تنهد بصوت مسموع .. والتفت عليه عبدالعزيز .. 
عبدالعزيز: بوسعود .. عسى ماشر ؟؟ بيعنا فالسوق..
يوسف: اشتريك الغالي .. والله اشتريك .. 
عبدالعزيز مستغرب من يوسف: مصخن بوخليفه؟
يوسف ابتسم: لا .. الا في كامل صحتي والحمدلله .. 
سكت عبدالعزيز عن يوسف اللي كان سرحان .. 
اما فاطمه المسكينه .. فكانت مثل الطير الخايف .. ترجف وتتنفس بصعوبه .. تمت تذكر ربها وتهدي نفسها .. لما حست بشوية راحه .. اتصلت على فارس عشان يروح ياخذ الاكل من المطبخ 
فاطمه: فارس .. تعال الاكل جاهز 
فارس: وين انتي؟
فاطمه: فالمطبخ .. 
فارس: زين .. لبسي عباتج .. لان محمد ولد عمي بيجي يشل معاي الاكل .. 
فاطمه: ان شاء الله .. راحت لبست عبايتها .. وانتظرتهم .. 
اول ما دخل محمد وشاف ويه فاطمه تم يطاعها بانبهار .. وقف مكانه وماتحرك .. لاحظ فارس ان محمد كان يطالع اخته .. 
فارس: خلاص فطيم فديتج .. روحي انتي داخل انا ومحمد بناخذ الاغراض .. 
فاطمه وهي طالعه: زين .. يلا مع السلامه .. مرت من جنب محمد وهو يطالعها بذهول واعجاب ركب السياره مع فارس .. وراحوا بيت مناف .. اتصل فارس في مناف قبل ما يوصل عند البيت
فارس: مناف .. 
مناف: وعليكم السلام
فارس باحراج: سوري .. 
مناف: مو مشكله .. 
فارس: انا قريب البيت .. قولي لفيصل يطلع لي ..
مناف: فيصل محد .. راح مع امي بيت الجيران .. 
فارس: زين انتي طلعي عيل .. 
مناف بتوتر: ها .. انا !! ممممم ان شاء الله 
وصل فارس وقف عند الباب ينتظرها .. طلعت مناف وهي لابسه عبايه وشيله ..
فارس ماقدر يمنع نفسه من شوفة ويها السمح الطفولي البريء .. 
فارس مد يده: تفضلي .. وما شال عينه من عليها .. 
مناف كانت ميته من الخوف وترجف: خذت من ايده الاكل .. 
فارس وهو سرحان في جمالها: رجعي ياخذي الباقي .. 
مناف ومنزله راسها: بعد في باقي .. 
فارس: انتي تمونين .. 
مناف خذت الاكل ورجعت تاخذ الباقي .. وفارس ينظر شوفتها بوله .. عطاها الباقي .. وطلب منها ترجع عشان يكلمها .. 
ودت كل الاكل داخل .. ورجعت له عند الباب .. ولاول مره تطيح عينها بعين فارس .. اول ماتلاقت عيونهم .. صدت عنه بحيى واحمر ويها من الخجل .. 
فارس مد يده لمناف وكان ماسك كيس صغير .. مناف شافت الكيس واستغربت .. 
مناف: شنو هاي ؟؟
فارس: هاي هديه بسيطه مني .. لاني زعلتج ذاك اليوم .. 
مناف منصدمه: ها !! .. لا ماله داعي يا فارس .. 
فارس: عشان خاطري لاترديني .. 
مناف: ما بينا شي عشان اقبلها .. شتقول انت !
فارس: وربي بزعل لو ماخذتيها .. 
مناف: لا اسمح لي .. 
فارس" عنيده": ارجوك اخذيها ارجوج .. 
مناف: الله يسامحك والله .. 
فارس بخوف: هااا ؟؟ ليش شو سويت الحين ؟
مناف: ماله داعي هالمجاملات .. 
فارس مسك اعصابه: على العموم بالعافيه .. لو بغيتي شي اتصلي .. 
ركب السياره .. ومناف تمت عند الباب منزله راسها .. فتح فارس الدريشه يكلمها
فارس: دخلي وسكري عليج الباب .. يلا اشوف ..
مناف بخوف .. دخلت وسكرت الباب .. وتمت واقفه ورا الباب وتذم نفسها على اللي سوته في فارس .. اما فارس المسكين .. ركب السياره من غير ما يتكلم .. ومحمد سكت عنه .. حرك فارس وتم محمد يتكلم يحاول يلطف الجو .. وصلوا البيت .. وبوفارس كان في استقبالهم ..


بوفارس: وين كنتوا .. 
فارس مشى عن ابوه لانه كان معصب .. اما محمد رد عليه باللي اتفق عليه مع فارس ..
محمد: عمي .. رحنا حق واحد من الشباب توه مسوي حادث واتصل علينا عشان نوصله البيت ..
بوفارس: هاذي فروس .. انا اعرف اطلع اللي في راسه .. ومشى عن محمد .. محمد استغرب من كلام عمه .. وراح قال لفارس كلام عمه .. التفت فارس على محمد .. 
فارس: شو تقول ؟
محمد: الكلام اللي سمعته ..
فارس: شو سالفة الوالد بعد .. انا اللي فيني مكفيني .. 
سكت محمد عن فارس .. 
اما مناف .. دخلت غرفتها وهي حاسه بالذنب عشان انها ردت فارس وهو يترجاها .. تمت اطالع التلفون .. 
مناف" والله قلبك كبير يا فارس .. وانا اللي ما استاهل كل اللي تسويه عشاني " صاحت من الهم اللي فيها .. دخلت عليها امها .. وقامت بسرعه تسمح دموعها .. 
مناف: هلا يمه
ام مناف: يمه من وين هالاكل اللي بالمطبخ ؟
مناف: يمه .. هاي رفيج فيصل جابه من شوي .. 
فيصل وهو داخل: فارس جايب هالاكل ؟
مناف: اي .. 
ام مناف: جزاه الله خير هالولد .. الله يوفقه وين مايروح .. مناف يمه .. وين عبود 
مناف: يمه عبود نايم .. 
ام مناف: زين قعديه عشان ياكل معانا .. 
مناف: ان شاء الله يمه .. راحت تقعد اخوها .. وفارس ماخذ كل تفكيرها .. تجمعوا على السفره .. وكانوا ياكلون وهم فرحانين ويدعون لفارس .. الا مناف اللي بالعافيه شربت العصير اللي جابه لها على ذوقه مثل ما وعدها .. تمت ام مناف تترجاها تاكل .. ومناف كانت رافضه ..
ام مناف: يا يمه شفيج ما تاكلين؟
مناف: مالي خاطري اكل يا يمه ..
ام مناف: يا بنتي اذكري ربج .. ومدي يدج عشان خاطر ولد الحلال ..
مناف: يمه ..
تقاطها امها: مناف .. مدي يدج اشوف ..
مناف" فارس وزعلته .. بعد ازعل امي ": ان شاء الله يمه .. 
وقربت من السفره وكلت شوي عشان امها .. وكانت تاكل وهي مغصوبه .. يدوب كلت لها شوي وقامت على طول وراحت غرفتها .. شافت التلفون .. توقعت تلقى مكالمه او مسج من فارس .. 
مناف " بل .. صج زعلته .. ليش انا جي .. اخاف اتصل له .. ويحرجني او ما يرد علي " .. وتمت مناف في صراع .. هل تتصل لفارس او ماتتصل .. لكن خوفها انه يحرجها منعها انها تتصل .. وقررت انها تتصل فيه اليوم الثاني اسكن عيوني وشوف .. وش كبرها دنياك .. ماحس انا بأي خوف ان صرت انا وياك "

الجوهوه كانت قاعده مع يوسف وسلمان .. يوسف كان يمدح لها ابراهيم .. 
يوسف: شوفي يا جوجو .. انا سألت عن الريال .. وما سمعت عنه الا كل خير .. ولد ناس وقايم بأهله .. وتوه مخلص بيته .. وماسك منصب وما عليه زود في اخلاقه .. بس اعتقد انه ينتظر الرد منج .. 
سلمان: ها جوجو حبيبتي .. اعتقد مثل ابراهيم ما ينرد .. ولد ناس .. ومتربي عدل .. وماشاءالله عليه ذرب ومحترم .. ومثل ما قال يوسف .. اللي مثله ماينرد .. ماعتقد عندج عذر ترفضيه .. 
الجوهره مستحيه: .....................
سلمان: جوجو .. طالعيني .. 
الجوهره رفعت راسها .. وتم سلمان يطالعها .. وتذكر اخته .. لانه شاف في ويه الجوهره اخته لولوه .. لما كانت تترجى سلمان يرجع امريكا يكمل دراسته .. كانت ابتسامتها نفس ابتسامة الجوهره وهو يشوفها في هاللحظه .. 
سلمان: الله يرحمج يا لولوه .. 
الجوهره باستغراب: خالي .. 
سلمان نزل راسه: آه .. الجوهره .. الحين وانا اشوفج .. اشوف المرحومه .. نفس ابتسامتها الله يرحمها .. 
يوسف والجوهره: آمين .. ويرحم جميع موتى المسلمين .. 
مسك سلمان يد الجوهره وضغط عليها: ابي اعرف ردك يا جوجو .. 
الجوهره: انا موافقه يا خالي .. 
يوسف قام وباس راس الجوهره: مبروك يا الجوهره .. الله يوفق لج يا رب .. 
سلمان باسها على خدها وبارك لها .. ودخلت هنادي حاشرتهم .. 
هنادي: هاااااااااا .. من وراي .. 
يوسف: فارقي انتي .. دوم تخربين اللحظات الرومنسيه .. 
سلمان والجووهره: هههههههههههههههههههههه 
هنادي: يا جماعه undo وش فاتني .. 
سلمان: باركي لاختج .. خلاص وافقت .. 
هنادي نطت على اختها وحظنتها: وااااااي .. مبروك جوجو مبروك .. وتمت تبوس اختها وصاحت من الفرحه .. الجوهره ماقدرت تحبس دموعها وصاحت مع اختها .. سلمان تم يطالعهم بفرح .. اما يوسف تأثر بموقف خواته .. وطلع الحوش يتمشى لان خنقته العبره .. 
سلمان: ها جوجو .. خلاص اتصل ابلغ الولد بموافقتج 
هنادي: اي ي ي خالي اتصل .. 
سلمان: ههههههههه هنود .. شدخلج انتي .. 
الجوهره: هههههههههههه .. خلاص خالي اتصل بلغه
سلمان: بارك الله فيج .. ان شاء الله باتصل فيه اليوم العصر .. 
دخل عليهم يوسف: حيالله عروستنا ..
الجوهره منزله راسها: عاد يوسف .. 
يوسف: ههههههههه .. عقبال الخبال اللي قاعده جنبج .. 
هنادي تخصرت: نعم نعم .. 
سلمان مسكها: قولي آمين مب نعم نعم .. 
الكل: هههههههههههههههههه 
هنادي: خالي شوفه دوم يحطمني .. 
سلمان او انه معصب على يوسف: لا تحطمها .. بعدين شلون نرجع نركبها ..
يوسف: ههااااااااااي .. حلوه منك يا خالي .. 
هنادي التفت على خالها: خالي .. بغيتك عون صرت فرعون .. 
سلمان: ههههههههه .. انا معاج طول الدرب .. 
هنادي: خالي انت متناقض .. تهاوش يوسف وبعدين تستلمني .. 
سلمان: احب العوزج مادري ليش ..
الجوهره: عاد حدكم عن اختي الصغيره .. 
يوسف: تكلمت اللي او انها بدافع عن اختها 
الجوهره: اي بدافع .. 
سلمان: احنا متعادلين .. بنتين و ولدين .. 
هنادي: لا مو متعادلين .. 
الكل: ليش ؟
هنادي: بكره بتتزوج الجوهره وبتصيرون 3 ريايل .. وانا واختي ثنتين .. 
سلمان ويوسف: ههههههههههه حلوووووووووووووووووووه ... 
هنادي: شلون عيل .. فكروا عدل يا جماعه .. 
الكل: ههههههههههههههههههههههههههه 
الجوهره: زين خلوا عنكم السوالف .. وهنوده يلا نجهز الغدا .. 
سلمان: اي والله انا جوعان .. 
هنادي: يلا جوجو .. 
راحوا البنات يجهزون الغدا .. وتم سلمان مع ولده اخته .. 
سلمان: يوسف .. بسألك ؟
يوسف وكان مشغول بالجوال: هلا .. اسأل ..
سلمان: امس كان ويهك متغير قبل العشا في بيت بوفارس .. ليش ؟
يوسف ارتبك: ها .. ويهي متغير .. لا لا عادي مافيني شي .. 
سلمان: يوسف .. علي انا .. قولي شسويت .. 
يوسف باحراج: هههههه .. شتقول خالي .. 
سلمان: شفتها امس .. 
يوسف" صادوه ": من هي ؟
سلمان: يا عمي .. ماتمشيها علي انا .. هات من الآخر ..
يوسف ضحك: لا بس اخوها وهو يكلمها .. وكان يتغزل بجمالها وكشختها .. 
سلمان" والله انك داهيه يا يوسف": اي ي ي .. بس كلش ما شفتها .. 
يوسف" وش اللي يبي يوصل له خالي ": لا لا ما شفتها .. 
سلمان: اهااا .. " مب هين بعد " زين قوم نتغدى .. 
يوسف" يكون احسن ": يلا .. 
ومشوا لين غرفة الطعام .. وتموا يسولفون مع البنات .. وبعد الغدا كلن توجه لغرفته ..
طبعا الجوهره لقت مس كول من ابراهيم .. بس هي تعمدت ماترد ما تبي تحرق عليه المفاجأه .. 
انبطحت على السرير وغمضت عينها براحه .. لاول مره تحس فيها .. لانها كانت شايله هم اخوها واختها .. بس لما رجع خالها خف الضغط عليها .. وخطوة ابراهيم خلتها ترتاح وايد .. لانها بتعيش معاه العمر كله .. وهو اللي تمنته يكون جنبها طول حياتها .. غفت عينها على احلامها البريئه .. 
بعد الليله اللي كل استانس فيها .. دخل بوفارس غرفته مع ام فارس .. قعد على السرير وتم يطالع ام فارس بحنان ويبتسم لها .. 
بوفارس: ياه .. ولله اشتقت لهالبسمه منج يا ام فارس ..
ام فارس مبتسمه: يعطيك العافيه يا بوفارس .. ما قصرت مع ولدك .. ومكانك مبين فالبيت
بوفارس: تعالي عندي خل اشم ريحتج يالغاليه .. 
قربت ام فارس من زوجها .. قعدت جنبه ومسك يدها وباسها .. 
بوفارس: فديت ريحتج يالغاليه .. 
ام فارس: الله لا يخليني منك .. 
حط راسه في حضنها وتم يسولف معاها .. ام فارس تمت تمسح على راسه وكتوفه وتسمعه .. سكت بوفارس .. وعرفت انه نام في حضنها .. رفعت راسه بهدوء وحطت المخده تحت راسه وغطته .. باسته على جبهته وابتسمت .. راحت تطمن على عيالها .. لقتهم كلهم قاعدين في الصاله فوق .. ومندمجين مع التلفزيون وجاسم معاهم .. وقفت فتره اطالعم .. التفت عليها عبدالعزيز مبتسم
عبدالعزيز: امي .. ليش واقفه تعالي قعدي معانا ..
ام فارس وهي ماشيه: فديت لمتكم والله .. 
فارس: وين الوالد؟
ام فارس: فديت عمره نام من التعب .. 
ايمان: هاااا .. فديت عمره .. 
فارس: ههههههههه .. اشتغلت الحين 
مريم: اي والله اشتغلت .. 
ايمان: ها ام فارس .. 
ام فارس منحرجه: تعرفين تلمين لسانج .. 
فارس: ههااااااااااااااااي .. 
ايمان وحطت راسها في حضن امها: ماما .. 
ام فارس: عيونها انتي .. 
ايمان: ليش تسوين فيني جي .. 
ام فارس: لان يبيلج ضرب على هاللسان .. 
فاطمه: ههههههههههه 
ام فارس: زين خليتيهم يضحكون عليج .. 
جاسم: حدكم عن ايمان عاااد ..
ايمان نقزت عند اخوها: فديت الجسمي انا .. عاش اخوي عاااش 
ام فارس: فديت عمركم الله يخليكم لبعض 
الكل: آآآآآمين .. 
ام فارس: فارس شو فيك يبه ؟
فارس: انا ؟
ام فارس: اي يبه .. اشوفك شارد هالايام .. حالك مو عاجبني .. 
فارس تغير ويهه: ما فيني شي الغاليه .. 
ام فارس: زين يبه .. متى باشوف عيالك ؟
فارس: امي .. انتي فاكره ان هالموضوع اللي شاغل بالي .. 
ام فارس: والله يا يبه .. يمكن .. وبعدين انا ابي اشوف عيالكم كلكم قبل ماغمض عيوني .. 
الكل: سمالله عليج
قامت ايمان عند امها وحضنتها .. 
مريم: ماما .. سمالله عليج .. انتي حاسه بشي .؟؟
ام فارس مبتسمه: وووي .. شو فيكم يا عيالي .. انا قصدي ابي اشوف عيالك دام فيني حيل وشايلتكم وابي اشيل عيالكم .. 
فاطمه " سمالله على ماما فديتها"
فارس" يغير الموضوع": تصدقين الغاليه .. خاطري في سمك مشوي مادري ليش؟
ام فارس: من عيوني المركبه .. انت تامر امر 
جاسم بدلع: وانا .. 
الكل: ههههههههههه
ام فارس: فديت طولك انته .. تدلل .. اللي في خاطرك يجهز ولا يهمك .. 
جاسم: ممممممم امزح والله .. 
فاطمه تبوس جاسم: فديت اللي يمزحون والله .. 
ام فارس: يلا يا عيالي .. كلن يروح ينام .. تاخر الوقت واليوم تعبتوا وايد .. يعطيكم العافيه
الكل: الله يعافيج 
جاسم: يمه .. انا بسهر مع البنات في غرفة فطامي .. 
ام فارس: حبيبي انت عاد لازم تريح ..
عبدالعزيز: امي .. انا بعد بسهر معاهم .. وجويسم بسرعه بينام وباخذه الغرفه لما ينام .. 
جاسم: لا والله .. بتشوف اني بقعد وانت اللي بتنام 
الكل: هههههههههههههههههه 
توجهوا البنات مع اخوانهم لغرفة فاطمه .. اما فارس راح غرفته وكل اللي شاغله مناف .. دخل الغرفه وشاف التلفون .. 
فارس" مثل ما توقعت .. ولا بتفتكر .. ليش اعور راسي معاها .. آه يا قلبي .. احس اني ماقدر اصبر عنها .. شكلي تولعت فيها من قلب .." غمض عيونه وحاول انه يشلها من باله بس ماقدر .. قام من السرير ولبس بنطلون برمودا بيج و تي شيرت كحلي .. وخذ له شنطه حط فيها فوطه وشورت سباحه .. فتح الثلاجه وخذ قرشة ماي وطلع .. وهو نازل شافته فاطمه .. نادته ..
فاطمه: فارس .. 
فارس: هلا والله 
فاطمه: وين رايح الحين ؟؟!!
فارس: رايح اتمشى شوي .. تبين شي؟
فاطمه: وين رايح هالحزه .. والشنطه؟
فارس: فطيم .. مستعجل .. يلا سلااااااام .. 
طلع وترك اخته واسأله وايد ما جاوب لها عليها .. فاطمه وقفت بحيره وكانت تتسأل بينها وبين نفسها عن اللي شاغل بال اخوها ؟؟
ركب السياره .. وتوجه للبحر .. وقف قريب السيف .. لبس شورت السباحه ونزل البحر من غير ما يفكر في الظلام او الخوف .. كان حاس بهم كابت على صدره .. فتح ذراعينه وغاص فالبحر .. تم يسح ويسبح تحت الماي من غير ما يحس بنفسه .. او بالعمق اللي نزل له .. كان يطلع الهوا من صدره لين حس انه مو قادر يطلع زياده .. ارتفع لسطح الماي .. بس شاف ان ان السطح بعيد عنه وبدى يسبح بسرعه ناحية السطح .. ويحس ان السطح يبتعد عنه .. فجأه رفع يده وحس انه قريب من السطح .. حس برجوع الحياة له .. وصل السطح وتنفس بعمق .. 
فارس: آآآآآآآآآآآآآآآآآه .. الحمدلله هم وانزاح .. الحمدلله .. حس بالانتاعاش وان همه راح عنه ..
وتم يسبح مسافه بعيده عن السيف .. ويغوص فالبحر ويطلع .. استرخى على ظهره .. وشاف خيوط الشمس وهي تشق ظلمة الليل والنجوم تختفي مع طول الشمس في السماء .. استمتع بالمنظر الخلاب .. ورجع يسبح للسيف وقعد على رمال البحر الناعمه .. يتأمل البحر والغيوم اللي تسبح في السماء .. قام ولبس وركب السياره راجع ادراجه للبيت .. اول ما دخل البيت شاف امه وابوه قاعدين يتريقون .. سلم عليهم .. 
ام فارس: ابوي انته .. اصب لك شاي ؟
فارس: اي الغاليه
بوفارس يطالعه بنص عين: وين كنت ؟
فارس: كنت رايح البحر .. 
بوفارس: الاخ رومنسي .. 
فارس ببرأه ضحك على باله ان ابوه يمازحه .. 
بوفارس: شو اللي يضحكك؟
فارس انمحت من ويهه الابتسامه والتفت على ابوه باستغراب .. 
فارس: نعم .. 
بوفارس: الله ينعم عليك .. وقام طلع يتمشى فالحوش .. 
فارس تم مكانه ويطالع امه باستغراب .. قام بيروح غرفته .. 
ام فارس مسكته من ايده: اقعد ابوي وين رايح .. 
فارس: امي انا بروح انام .. لاتقعدوني حق غدا ولا غيره ..
ام فارس: يا ولدي شو فيك تعال .. 
فارس مشي ومارد على امه .. 
دخل غرفته وهو يفكر في كلام ابوه .. 
فارس" شو فيه الوالد هالكم يوم مو طايقني .. وينقزني فالكلام .. آآه .. هم من ولا من بتحمل "
خذ له شور سريع .. وحذف نفسه على السرير .. ونام بعمق لين اذن الظهر .. دخل عليه عبدالعزيز يقعده للصلاه .. 
عبدالعزيز: فارس .. قوم اذن الظهر .. 
فارس: ان شاء الله .. 
طلع عبدالعزيز وهو متعجب من نومة اخوه لين الظهر .. 
قام فارس بتكاسل .. وتوضأ وصلى فالغرفه .. ونزل الصاله .. 
فارس: ايماني .. صبي لي شاي .. 
ايمان: من عيوني .. 
مريم: فارس .. تودينا بيت عمي اليوم .. 
فارس: روحوا مع الدريول .. 
مريم: بابا خذه معاه عشان بيشتري خيمه حق الحوش .. 
فارس: زين بيرجع .. روحوا بعد ما يرجع .. 
مريم: عاد نبي نروح نتغدا هناك .. 
فارس وتنهد: ولا يهمكم اجهزوا .. كلكم بتروحون؟ .. 
فاطمه: اي الا ماما .. بتطلع مع بابا المغرب .. 
فارس: اها .. زين انا بروح فوق اريح .. ولما تجهزون نادوني .. وراح غرفته .. 
كلهم تموا يطالعون بعض باستغراب .. حتى جاسم حس ان فارس فيه شي .. 
دخل غرفته وتم يدور جواله .. فارس" الظاهر فالسياره ما نزلته معاي .. خل اروح اجيبه "
راح ياخذ الجوال ورجع الغرفه .. اول ما شاف التلفون . لقى تقريبا 4 مكالمات .. توقع ان المتصل محمد ولد عمه .. ولما شيك على الارقام .. طلع محمد متصل مره ومناف 3 مرات .. لما شاف رقمها بطل عيونه .. فارس " مناف متصله وما رديت .. فديتها " على طول اتصل فيها .. وهي ردت بسرعه ..
مناف: فارس انا آسفه ..
فارس: ...................... 
مناف: فارس والله اني آسفه ارجوك سامحني .. 
فارس مبتسم: تزعل الدنيا كلها علي وما بهتم .. بس زعلج يهمني .. 
مناف سكتت ما توقعت هالرد منه .. كانت خايفه انه يهاوشها .. ولما اتصلت مارد خافت انه ما راح يرجع يتصل مره ثانيه .. 
مناف: والله قلبك كبير يا فارس .. انا ما استحق هالطيبه منك .. 
فارس: ولا يهمج يا مناف .. قلت لج انا مازعل منج .. 
مناف: امس ما قدرت انام .. عاتبت نفسي .. والاحساس بالذنب ذبحني .. مادري ليش اتصرف معاك جي .. 
فارس: انتي خايفه مني ؟
مناف: ها ؟؟ اخاف .. من ايش بخاف؟
فارس: يمكن خايفه اني استغلج .. او العب بمشاعرج .. او امسك عليج شي ..صح .. وعشان هالشي انتي وايد متحفظه وجامده معاي .. سمعي يا بنت .. انا عندي خوات واخاف واغار عليهم من نسمة الهوا .. يعني ما برضى عليج وانتي وحده منهم .. 
مناف بصدمه" يعدني وحده من خواته !! "
يكمل فارس: ومثل ما قلت لج .. انا احس نفسي مسؤل عنج .. اقصد انتي وهلج .. 
مناف " حيرني " 
يكمل فارس: يعني لا تحطين بيني وبينج حدود .. وماحب المجاملات .. مابي اعور راسج زياده .. بالكلام .. كل شي بتعرفينه مع الوقت .. 
مناف: والله مادري شقولك يا فارس .. احرجتني .. 
فارس: انا ملاحظ عليج انج جامده وجاده وايد معاي .. ممممم ليش تخفين مشاعرج؟
مناف: مشاعري ؟؟ شتقصد؟
فارس " شو خربطت انا ": انا اقصد يعني ليش جامده .. ليش تخفين عني الضحكه .. الكلام الطيب والاسلوب الحلو عني .. 
مناف ببرأه: اها .. لاني اخاف .. 
فارس: لاتخافين من شي .. ومني انا مممممم .. خافي بس شوي .. 
مناف: هههههههههههه .. 
فارس" فديت هالضحكه": اي قلت لج ضحكي .. ابي اسمع هالضحكه .. 
دخلت فاطمه على فارس: فارس .. يلا جاهزين .. 
التفت فارس عليها: زين خلاص بكلمك انا بعدين .. 
مناف: الله وياك .. 
فارس: سلااااااام .. 
فاطمه طالعت فارس ورافعه حاجب .. 
فارس: خير .. ليش اطالعيني جي ؟
فاطمه: مممممممم .. ولا شي .. يلا ننتظرك تحت .. 
فارس: شو يلا .. دريول انا عندكم ... 
فاطمه التفت عليه: اقول .. خل عنك السوالف .. ويلا وراي .. 
فارس حذفها بالمخده: زين بالبس بسرعه .. 
فاطمه: آآي .. بس شو اللي عطلك؟
فارس: اللي عطلني 
فاطمه: لا والله .. 
فارس: طلعي خليني البس ولا بتتأخرون 
فاطمه وهي طالعه: زين زين .. 
فارس" شو السالفه .. لهدرجه الكل شاك في تصارفاتي؟!!"
لبس بنطلون جينز اسود وتي شيرت احمر قاتم .. ومكتوب على التي شيرت بالعربي " فارس الفارس" .. هو مسوي هالتي شيرت خاص له .. وعنده اكثر من تي شيرت وكلام مختلف على كل واحد .. مشط شعره اللناعم .. وحط له شوية جل عشان يثبت شعره .. وشاف نفسه بالمرايه .. 
فارس: رووووح يا فارس الفارس .. ابتسم ونزل لهم تحت .. 
اول ما دخل الصاله .. طالعته مريم باعجاب .. 
مريم: فارس .. تجنن .. شو هالوسامه .. 
فارس ابتسم: عيونح الحلوه .. زين يلا عشان ما تتأخرون .. 
مريم: ايه على اخوي غرشوب غرشوب .. 
ايمان: من زينه .. وووووع 
التفت عليها فارس وسحبها من شيلتها: انا وووع يالدبه ..
ايمان: حشى شو هالاذن اللي عليك .. انا تكلمت بصوت واطي .. 
فارس: هههههه .. انا احلى منج ..
ايمان: اي اي اي .. احلى مني آآآآي 
فارس تركها: على بالي بعد .. 
جاسم: والله يا بو محمد .. ما عليك زود .. واللي يقول عنك وووع ماعنده نظر 
ايمان: احلف انت بس .. جسوم خل النفس راضيه عليك 
مريم: بس اشتغلوا الحين .. 
فاطمه: بس يا فارس .. طالع خطير .. 
فارس: شو فيكم .. اول مره تشوفوني .؟؟ 
مريم: لا احسك اليوم غير غير .. 
فارس: الله يساعدكم .. 
ايمان وجاسم كانوا يتهاوشون .. ويصرخون .. 
فاطمه: انتوا ياليهال .. سكتوا ازعجتونا .. 
جاسم: لا لا لا .. يا ام كشه .. مقتهره .. 
ايمان: يا ربي انت ما عيبت على كشتي الا انك محتر ماعندك مثلها .. 
جاسم: انا احتر .. ههااااااي 
ايمان: الود ودك .. اطول شعرك .. تدري ليش؟
جاسم: ليش؟
ايمان: لان شعرك يطول معاك .. وانت نتفه .. ههاااااااااااااااي
جاسم " احرقت ويهي يا شيخ ": يا خفة دمج .. 
فارس: اقول جاسم .. 
جاسم: هلا .. 
فارس: لقط ويهك .. الصراحه قطعتك صح .. 
جاسم: لا والله .. ادافع عنك وتقولي القط ويهي الحين .. 
الكل: ههههههههههههههههههههههه 
جاسم: ضحكوا ضحكوا .. بيجي لكم يوم كلكم .. حان وقت الانتقام 
فاطمه: والله انته ديجيتل يا الجسمي .. 
مريم: لا بوكيمون .. هههههههههه 
فارس تغير ويهه .. لما مريم قالت بوكيمون .. لان نايف كانوا يسمونه بوكيمون .. انتبهة له ايمان حبت تلطف الجو .. 
ايمان: حدكم عن الجسمي عاااد
مريم: ايمانووو .. انتي ما ينعرف لج .. 
جاسم: اي ادافع عني .. عيل شلوووون 
وتموا يسولفون ويضحكون .. وفارس الوحيد اللي كان سرحان وساكت عنهم .. وصلوا بيت عمهم كان محمد فالحوش مع عياله .. 
فارس بصوت عالي: حموووووووووووودي .. 
محمد التفت وهو مبتسم: هههههههه .. فرووووس بس بينا .. 
خوات فارس: ههههههههههههههههه 
محمد كان يطالعهم ويدور فاطمه من بينهم .. اول ما طاحت عينه عليها ابتسم لها .. فاطمه استغربت من ابتسامة محمد .. ومشت داخل بسرعه .. 
محمد: فروووس .. انزل ليش قاعد فالسياره .. 
فارس: لا بامشي عندي شغل .. 
محمد: يا ريال .. انزل شوي بس .. لاحق على شغلك ..
فارس: اوكي .. 
ايمان: محمد عيالك كتاكيت .. 
مريم: واااااي .. فديته الحلو ..
ايمان: هاي نايف ولا ناصر .. بصراحه الخبط بينهم 
محمد: شوفي انا باربط خيط على رقبة كل واحد منهم .. نيوف ازرق .. ونويصر اسود .. عشان محد يلخبط بينهم .. 
ايمان ومريم: هههههههههههههههههه 
ايمان: عليك سوالف يا محمد .. 
جاسم: مرايم .. ابي ابوسهم .. 
قربتهم مريم من جاسم .. وتم جاسم يلاعبهم .. 
محمد: في حد ناقص ؟
ايمان: لا كلنا جينا .. 
محمد: ممممممم .. فاطمه وينها؟
مريم: دخلت ..
محمد: اها .. 
فارس: هييييي .. يلا داخل .. واخذوا معاكم اليهال .. 
ايمان: ان شاء الله .. مشوا البنات مع اليهال وجاسم ودخلوا الصاله .. لقوا فاطمه قاعده مع الريم وفاضل .. 
مريم: السلام عليكم .. 
الكل: عليكم السلام .. 
مريم: هلا والله بالفضلي هلا .. وين وين ؟؟
فاضل: تدرين اتغلى .. 
مريم: ما يركب عليك التغلي .. 
فاضل: بس مو غالي ؟
مريم: شوي بس .. 
ايمان: فضول .. 
فاضل: فاضل لو سمحتي .. 
ايمان: زين قولي فضول .. من وين خذت شريط crush ابي اخذ واحد ..
فاضل: قلت لج فاضل .. بعدين شو تبين فيه .. 
جاسم: شلون بعد .. نبي نلعب يا رجل .. 
فاضل: وسلامي عليك يا رجل .. 
الكل: هههههههههههههههه 
دخل عليهم خالد وهو رافع حاجب ويطالع مريم: شو الاخبار عيال عمي .. 
فاطمه: اهلين خالد .. وينك ماتبين من زمان ؟
خالد: والله فيج الخير تسألين .. وباس جاسم .. 
فاطمه: الله يعافيك .. 
اما مريم من اول ما دخل خالد .. مانطقت ولا تحركت من مكانها .. 
ايمان: الريم .. ولد اخوج جوعان فديته .. 
الريم: من فيهم عاد ؟؟ 
ايمان: يعني لازم تحرجيني .. اخوج برا قالي بيربط خيط ازرق وخيط اسود على رقبة كل واحد فيهم .. لما يربط الخيوط .. بقولج من .. 
الكل: ههههههههههههههه 
خالد: ايمان .. اول مره ادري ان دمج خفيف .. 
ايمان: شو قصدك؟
خالد يضحك: ههههههههه .. اللي اعرفه انج شراره محد يقدر يكلمج .. دوم معصبه 
ايمان: ومن اللي وصل لك هالكلام .. 
خالد: ممممممممم .. محد .. 
فاضل التفت على مريم .. 
فاضل: مرايم .. شو فيج ؟
مريم سوت نفسها مشغوله بالجوال .. 
خالد: مريم كبر راسها ..
فاطمه " ابيه .. الجو مشحون .. ومريم هاذي يبيلها ضرب "
مريم ماردت .. 
قام خالد من مكانه وطلع الحوش .. 
فاطمه: خالد على وين؟
خالد: بسلم على فارس .. على الاقل لما حد يكلمه بيرد .. احسن من ناس .. متكبرين 
فاطمه قربت من مريم وبهمس: مريم .. ليش انتي جي .. سلمي على الاقل .. 
مريم بدلع: اوووه .. 
طلع خالد عند فارس ومحمد وسلم على ولد عمه .. 
خالد: يه يه يه .. شهالزين .. حلاتين حلاتين
فارس: شو فيكم علي اليوم ؟ .. حتى خواتي غازلوني من جمالي .. 
خالد ضحك بصوت عالي: هههاااااااااااااااااااااااااااااااااااااي
محمد: الله يرجك على هالصوت يا خلود .. 
فارس: عجبتك .. 
خالد: وااااايد .. زين قولي .. وينك هالايام ماتبين فالمحل؟
فارس: مشغول شوي ؟
خالد: شو اللي شاغلك؟
فارس: امور خاصه .. لازم اعلم بعد ..
خالد: رووووح يالامور الخاصه .. 
فارس: هههههههههه .. لا اليوم انت رايق على غير العاده .. 
محمد: هههههههههه .. خلود لقط ويهك .. 
خالد: والله قطعتني يا فروووس .. 
فارس: هههههههه .. الا بسالك علي وينه ؟؟
خالد: فوق .. 
فارس: وينه ما يبين؟
خالد: تلقاه منشغل بالكتب .. 
فارس: زين بروح اسلم عليه قبل ما اطلع .. 
محمد: عيب يا فارس .. هو ينزل لك انت اكبر منه .. 
فارس: يا ريال .. مافي فرق .. 
محمد: يلا يا جماعه عيل نروح فوق .. 
دخلوا من باب الصاله ومروا على البنات .. الريم اول ما شافت فارس .. بحلقت عيونها وهي تشوفه بانبهار .. 
الريم" شو هالزين يا فارس .. ماشاءالله عليك .. يجنن بالبنطلون .. واااي شعره يهبل بعد مسوي حركات .. لا والتي شيرت حركه .. صج مدلع نفسه " 
رحوا الشباب فوق ودخلوا على علي .. كان مندمج يقرى كتاب .. 
فارس: هلا والله بوحسن .. 
علي قام من مكانه ومبتسم: هلا هلا فارس .. شحالك .. 
فارس: والله نسأل عنك يالقاطع .. شو كبر راسك علينا .. 
علي: هههههههه .. حشى ما تكبر عليك .. بس تدري توني راجع وارتب اموري مني ومناك .. وانتظر باقي الشحنه توصل من هناك .. 
فارس: يعطيك العافيه .. 
علي: الله يعافيك .. 
فارس: عيل يلا ما عطلك .. 
علي: وين بدري ولد العم ..؟؟
فارس: والله عندي شغل ولازم اروح اخلصه .. 
علي: لا هنت والله .. تسلم وفيك الخير .. 
فارس هو طالع: سلااااااااااااام .. 
طلع مع محمد .. وتم خالد مع اخوه علي .. 
طلع مع محمد .. وتم خالد مع اخوه علي .. 
محمد: فروس اليوم انت مسكت .. 
فارس: تصدق حتى انا معجب بنفسي .. 
محمد: يا واثق انته .. فروووس قولي وين بتروح؟ لها ؟
فارس التفت على محمد وعلى ويهه ابتسامة خبث وببرود رد:لأ 
محمد: فروس تخش علي انا .. افااااا ش
فارس يغير الموضوع: حمودي بسألك ؟
محمد: سم .. 
فارس: سم الله عدوينك .. بس شو فيك زعلان هالكم يوم .. 
محمد تنهد: آآه يا فارس .. شو اقولك .. مختلف شوي مع المدام .. 
فارس: لا حول ولا قوة الا بالله .. عسى ما شر ؟
محمد: فرووس .. تخيل انها قامت تشك فيني ؟؟
فارس طالع محمد: !!!
محمد: اي والله .. بعد هالعمر تشك فيني .. 
فارس: زين شلون؟
محمد: تقول اني اخونها .. 
فارس بصدمه: تخونها !! انرجت زوجتك ذي ؟؟ من وين تجيب الكلام؟
محمد: والله مادري .. 
فارس: حمود بيني وبينك .. انت مسوي شي ؟
محمد: لا حشى علي .. ما غيرها بقلبي .. 
فارس: عيل شو اللي خلاها تشك ؟
محمد: انا اقول حد لاعب بمخها .. يمكن اي وحده من صديقاتها او اهلها .. والله محتار يا فروس
فارس: الله يعينك والله .. 
محمد: تخيل انها متاكده و واثقه اني اخونها .. واسلوبها متغير معاي .. امس من القهر سحبتها و وديتها بيت اهلها .. وحرمتها من عيالها .. وقلت لها لما ترجعين ساره اللي اعرفها .. اتصلي وبمر اخذج .. وعيالج ما بتشوفينهم .. والوالد امس كل قلبي وهو يسأل عنها .. انا مابي حد يعرف بالسالفه .. مابي ادخل الاهل في اي مشاحنات .. 
فارس: سالفتك سالفه يا حمود .. 
محمد: بأجر لي شقه .. 
فارس: ليش ؟
محمد: بقولهم اني بسافر معاها .. وبخلي العيال عند امي 
فارس: الله يعينك .. شكل الزعله مطوله .. 
محمد: هااي اللي خايف منه ..
فارس: وتبوني اعرس بعد .. 
محمد: ههههههههه .. 
فارس: زين يا حموووودي .. لازم اروح .. نتلاقى الليله
محمد: اقعد تغدى عندنا ..
فارس: بالعافيه .. خلها وقت ثاني ..
محمد: اللي ماخذ عقلك يتهنى به يا بو فلان .. 
فارس: ههههههههه .. محد ماخذ عقلي
محمد: اقول .. اركب السياره و روح لها .. 
فارس وهو ماشي: هههههههههه .. لا مو رايح لها .. ركب السياره وهو يضحك على ولد عمه 
رن تلفونه ومناف كانت المتصله .. 
فارس: هلا وغلا .. 
مناف باحراج: هلا فارس .. 
فارس: شو اخبارج؟
مناف: زينه .. 
فارس: زينه ولا نحول .. 
مناف: ههههههههههههههه .. 
فارس"فديت هالضحكه": يا زين هالضحكه والله .. 
مناف منحرجه: شخبارك ؟
فارس: تمام .. متى قعدتي من النوم؟
مناف: قعدت الساعه 8
فارس: ماشاء الله .. الناس اجازه اونتي قاعده مع الديك .. 
مناف: ههههههه .. تعودت 
فارس: يعطيج العافيه .. 
مناف: الله يعافيك .. وانت متى قعدت؟
فارس: الله يسلمج .. نمت الساعه 7 الصبح .. وقعدت من اذان الظهر .. 
مناف: ليش سهران ؟
فارس" انتي السبب": كنت مع ولد عمي 
مناف: اها .. 
فارس متردد: مممممممممم .. مناف طلبتج لاترديني ..
مناف لا شعوريا: انت تآمر .. 
فارس رفع حاجب وابتسم: بامر عليج الحين باجيب الكيس اللي رديتيه امس ..
مناف" لازم يحرجني": ........................... 
فارس: مناف ؟؟
مناف: ولا تزعل نفسك .. انتظرك .. 
فارس" ايه عليج": انا قريب بيتكم .. 
مناف: زين اتصل لو وصلت .. 
فارس: لا تمي معاي عالخط ..
مناف منحرجه: آسفه .. 
فارس: ههههههههههههههههههههه 
وتم يسولف معاها لين وصل عند باب البيت .. وطلعت له 
كان فارس واقف عند الباب ينتظرها .. وهي طلت من ورا الباب عشان تشوفه .. وانبهرت بوسامته
مناف" ماشاء الله عليه .. مزيون وما عليه زود .. واليوم لابس بنطلون .. رووووعه" فتحت الباب
فارس: صباح الورد .. 
مناف منزله راسها: خلص الصبح .. 
فارس مبتسم: ولا يهمج .. مساء الورد .. 
مناف حطت ايدها على فمها وضحكت بصوت واطي: هههههه 
فارس ما شل عينه من عليها: تفضلي مناف .. 
مناف مدت يدها: مشكور يا فارس .. 
فارس تم يطالع اصابع يدها الضعيفه البيضه وسرح .. 
فارس: مناف رفعي راسج وانتي تكلميني .. 
مناف مستحيه: اسمعك ..
فارس: شو تسمعيني .. ابي اشوف ويهج
مناف: هاا .. 
فارس: زين رفعي راسج خل اشوفج
مناف رفعت راسها و ويها احمر من الخجل .. صدت وفارس يحاول انه يتصل بعيونها بس هي كانت تتصدد ..
فارس: ماشاء الله عليج يا مناف .. 
مناف نزلت راسها .. 
فارس: لا لا لا .. ارجوج رفعي راسج ..
مناف بخوف: فارس شفيك ؟
فارس: ليش خايفه .. ما راح اكلج .. تراني اليف .. 
مناف ضحكت وتلاقت عيونها بعيونه .. فارس تم يطالها وهي اطالع فارس بخجل وانبهار .. اول مره تتلاقى عيونهم من هالمسافه القريبه .. ومناف انبهرت بوسامة فارس .. 
مناف" ماشاء الله عليه .. نظرته تذبح .. وسيم الله يحفظه "
فارس" الله واكبر على هالجمال .. بعمري ما شفت بحلاوة هالبنت .. كامله والكامل الله .. فديتها "
نزلت راسها وتمت تلعب بشيلتها .. وفارس يتأملها بهدوء وهو مبتسم .. 
فارس: ان شاء الله تعجبج الهديه .. 
مناف: مشكور دامها منك اكيد بتعجبني ..
فارس" روووح": كلج ذوق والله 
مناف: انا لازم اروح داخل الحين .. اخاف امي تروح غرفتي وماتلاقيني .. 
فارس" والله ما شبعت من شوفتج": ولا يهمج .. بس اتصلي ابي اعرف رايج بالهديه .. 
مناف: قلت لك رايي .. 
فارس: وليش يعني ما بتتصلين
مناف بدلع: ههههههه .. لا مو متصله
فارس" ايه على الدلع": تعرفين لو ماتصلتي .. باجي لين باب بيتكم وبحشرج .. 
مناف" يسويها": لا لا لا لا .. ارجوك .. خلاص باتصل .. والله باتصل .. 
فارس" فديت الدلع": ههههههههه .. خوافه .. 
مناف: زين لازم اروح الحين .. ومشكور مره ثانيه على الهديه .. 
فارس: ولا يهمج يا قلبي .. مع السلامه .. 
مناف: تحمل بنفسك .. 
التفت فارس مبتسم: من قلبج هالكلام ..
مناف استحت: خلاص رووح .. 
فارس ضحك: ههههههههههههه .. تحملي بعمرج .. وركب السياره وتم يراقبها وهي تسكر الباب
سكرت الباب وتمت اطل عليه من فتحه في الباب .. 
مناف" يا ويلي عليه .. يجنن .. يا رب تحفظه فالدرب " .. 
حرك السياره وهو فرحان .. وكان متشوق يعرف رايها في الهديه .. اللي كانت عباره عن اسواره ذهب ابيض وفيها احجار كريمه صغيره ملونه .. ومعاها تعليقه وزخارفها تشبه زخارف الاسواره بالاحجار الملونه .. 
فارس" ودي اشوفها وهي لابستها .. هالبنت دخلت قلبي بدون استأذان "
اول ما اختفت سيارة فارس عن انظار مناف .. دخلت الغرفه وفتحت الكيس .. وعجبتها التعليقه والاسواره .. لبسة التعليقه وتمت اشوف نفسها بالمرايه .. والاسواره كان صعب انها تسكرها بنفسها وما قدرت تلبسها .. 
مناف" يوووه .. ليش ما تتسكر .. اففف .. " تمت زعلانه فتره .. الا يرن تلفونها والمتتصل فارس
على طول ردت عليه .. 
مناف بدلع: شفيك ماتصبر .. قلت لك انا باتصل .. 
فارس" ايه على الدلع": هههههههههه .. تاخرتي .. ها بشري ... 
مناف: ذوقك يهبل .. ومشكور مشكور يا فارس .. 
فارس: الحمدلله انه عجبج .. 
مناف زعلانه: بس ما قدرت اسكر الاسواره ..
فارس: ولا يهمج .. انا اسكرها لج .. 
مناف: هااا .. 
فارس: اي انا بسكرها لج .. 
مناف منحرجه: مشكور على الهديه الحلوه يا فارس ما قصرت
فارس" تضيع السالفه": حاضرين والله .. زين انا بخليج الحين .. الاهل متصلين لي على الخط الثاني .. بكلمج بعد شوي .. 
مناف: ان شاء الله .. 
سكر منها ورد على اخته فاطمه .. وبعدها راح البيت واول ما دخل الا يشوف ابوه في ويهه ..

بوفارس: حيالله المعرس .. 
فارس بطل عيونه: هاا .. 
بوفارس بعصبيه: ها فعينك .. 
فارس عصب: شو فيك علي هالكم يوم ؟؟ 
بوفارس: لا بعد تعال اضربني .. 
فارس مسك اعصابه: محشوم .. بس تصرفاتك غريبه معاي 
بوفارس: لا تراددني .. 
فارس نزل راسه: السموحه منك .. 
بوفارس: تعال معاي برا ابيك .. 
فارس: انشاء الله .. ومشى ورا ابوه .. طلعوا الحوش .. وقعد بوفارس وطلب من ولده يتم واقف ..
بوفارس: قولي .. متى تبي تعرس ؟
فارس مستغرب من السؤال: اعرس .. 
بوفارس: اي تعرس .. ولا مالك نيه .. 
فارس: الوقت الحالي مافكر فالزواج .. 
بوفارس باسلوب استفزازي: اي ي ي ي .. زين قولي شخبار ولدك ان شاء الله الحين احسن .. 
فارس بطل عيونه: ولدي ؟!! اي ولد ؟
بوفارس: اللي تتراكض فيه الاسبوع اللي فات فالمستشفى؟
فارس فهم شو يقصد ابوه .. نزل راسه وقعد عند ريول ابوه .. بوفارس استغرب .. 
فارس: يبه .. هالولد ماات .. 
بوفارس قام من مكانه: ها ؟؟ مات .. 
فارس بحزن: مات بين ايديني يا يبه .. آآه .. ليش ذكرتني ليش .. 
بوفارس: فارس انا ضعت .. من يكون هالولد .. ولدك ؟
فارس: لا يا يبه لا .. وقال لابوه سالفة مناف كامله .. 
بوفارس حس بالذنب لانه ظن السوء في ولده وشك فيه .. وما كان يعامله عدل .. 
بوفارس: السموحه منك يا فارس .. انا غلطان .. 
فارس قام وباس راس ابوه: مسموح الغالي .. 
بوفارس: لا حول ولا قوة الا بالله .. والحين شو مسوين هم ؟
فارس: على الله يا يبه .. شوي جيرانهم يطرشون لهم .. او الام تروح الشؤون الاجتماعيه .. والمشكله مو كل شهر يعطونهم .. شهر يعطونهم وشهرين لأ .. 
بوفارس: يعني الصغير مات عشانه ما يحصل الاكل .. 
فارس: واحنا نتبطر على النعمه .. 
بوفارس: الحمدلله على كل حال .. والحين شو وضعهم .. 
فارس: مادري .. من بعد المستشفى رجعتهم البيت .. ماقدر اكلمهم لان مالي علاقه فيهم لا اخوهم ولا من قرايبهم .. وماقال لابوه انه شوي وبيموت في مناف .. تموا ساكتين فتره .. وجاتهم ام فارس .. 
وجاتهم ام فارس .. 
ام فارس: شو فيكم ؟
بوفارس يصطنع الابتسامه: ولا شي قاعدين نسولف عن الشغل .. 
ام فارس: فارس يبه شو فيك؟
فارس: ولا شي الغاليه .. بس ابي انام تعبان وايد .. 
بوفارس: روح ارتاح يبه .. 
ام فارس استغربت من معاملة بوفارس حق ولدها" شو سالفتهم هالثنين .. الصبح شوي وبيتهاوشون والحين ما فيهم شي" 
قام فارس يبروح الغرفه .. ومسكته امه من ايده .. 
ام فارس: وين يبه؟
فارس: بروح ارتاح شوي امي .. 
ام فارس: ماتبي تتغدى؟
فارس: لا رفعوا لي .. باكل لي قعدت من النوم .. 
بوفارس: تركي الولد يروح يرتاح .. 
ام فارس: فديت عمرك .. لو بغيت شي نادني .. 
فارس وهو رايح: ان شاء الله 
بوفارس: ياهل عشان ادارينه هالكثر .. 
ام فارس: فديت عمره .. احس فيه زعلان ولدي فديته
بوفارس: ما عليه شر .. ولا تقعدين توسوسين ..
تموا الشياب قاعدين فالحوش شوي ..
بوفارس: ام فارس .. يوم الاربعاء نبي نروح نخطب حق عبدالعزيز .. 
ام فارس فرحانه: فديته ولدي .. 
بوفارس: هو قال يبي صديقت مرايم اخته .. وانا سألت عن اهلها ..
ام فارس: من هي من صديقات مريم؟
بو فارس: اللي دوم تجينا ..
ام فارس: اي عرفتها .. والله هالبنت ما عليها زود .. 
بوفارس: مريم كلمتها .. والبنت متقبله فكرة الزواج .. ومتقبله عبدالعزيز .. بس انا مو مطمن مادري ليش ؟؟
ام فارس: ليش؟
بوفارس: مادري من كلمني بوسعود ذاك اليوم وخوفني .. قالي انه حاس بشي غريب وخوف ناحية الموضوع .. 
ام فارس: ان شاء الله ما بيصير الا كل خير .. 
بوفارس: ان شاء الله .. المهم انتي كلمي الولد عشان نحدد يوم نتصلهم ونشوف متى فاضين ونمر عليهم .. 
ام فارس صار الغالي .. 
وتموا الشياب يسولفون .. 
اما فارس اول ما راح الغرفه .. ارتمى على السرير وتم يسترجع احداث ذيك الليله .. وكأنه يسمع الاصوات في راسه .. مسك راسه وغمض عيونه بقوه وحس ان وده يصرخ بأعلى صوته .. تم فتره على هالحال .. لين ما حس انه هدى شوي .. خذ جواله واتصل بمناف .. 
مناف: هلا فارس .
فارس: شو اخبارج ؟
مناف: الحمدلله .. شفيك؟
فارس: مافيني شي .. 
مناف: تعبان فيك شي .. 
فارس: لا ولا تعبان ولا فيني شي .. ليش ؟
مناف: صوتك متغير .. 
فارس: لا مافيني شي .. 
مناف: الحمدلله .. 
فارس: زين انا مابطول عليج .. بس كنت حاب اسمع صوتج قبل ما نام .. 
مناف" فديته": خلاص روح ارتاح الحين .. 
فارس: يلا مع السلامه .. 
مناف: الله وياك .. 
سكر منها وهو مبتسم غمض عيونه ونام بعمق .. 

الساعه 4 ونص العصر بيت بومحمد .. البنات استانسوا مع عيال عمهم .. وجاسم ارتبش مع الشباب .. دخل خالد على ابوه المكتب .. سلم عليه وقعد .. 
بومحمد: شخبار بنات عمك .. ان شاء الله مستانسين؟
خالد: الحمدلله .. متونسين مع الريم والشباب .. 
بومحمد: ليش فارس ولد عمك ما تغدى معاكم ؟
خالد: عنده شغل ما قدر
بومحمد: شخبار علي اخوك؟ تغدى معاكم ولا تم فالغرفه؟
خالد مبتسم: لا نزل معانا وتغدى .. بس كان وايد هادي .. تغير علي اخوي عن قبل .. وايد تغير
بومحمد: الله يهديه ان شاء الله .. 
خالد" اخيرا رضى عليه الوالد": ان شاء الله .. زين يبه بغيتك في موضوع .. 
بومحمد مبتسم: تفضل ابوي قول اللي بخاطرك ..
خالد متوتر: يبه انا .. احم .. وسكت فتره .. 
بومحمد" وحليلك يا خالد .. متوتر اكيد يبي يخطب .. بس مو عارف شلون يفتح الموضوع معاي "
خالد: احم .. يبه انا .. انا .. ممممممم .. قررت اتزوج .. 
ابتسم بومحمد: هاي الساعه المباركه يا بو وليد .. 
خالد منحرج: تسلم والله .. 
بومحمد: ومن اللي حاط عينك عليها؟
خالد منزل راسه: مريم بنت عمي محمد .. 
بومحمد مستاس: والنعم ببنت اخوي والله .. 
خالد" سلامي عليك الوالد" .. 
تم بومحمد يسولف مع ولده فتره .. ودخل عليهم علي .. سلم وباس راس ابوه وقعد .. 
علي: خلود شو هالوناسه .. 
ابتسم خالد و رد عليه بومحمد: اخوك بيعرس ان شاء الله .. 
علي مستانس: مبروك بو وليد .. تستاهل والله .. ومن بنته ؟
خالد: بنت عمي .. 
علي: من فيهم عاد .. هم 3؟ 
خالد: ان شاء الله مريم ..
علي: والله تستاهل .. ومريم وايد طيبه و مؤدبه .. بالمبارك خالد .. وقام باس اخوه 
خالد: فديتك اخوي .. الله يبارك فيك والفال لك ان شاء الله .. 
بومحمد كان مستانس على محبة عياله لبعض .. وبحكم علاقة علي بخالد القويه حس ان علي وايد فرحان لاخوه .. تموا الشباب يسولفون مع ابوهم لين اذن المغرب طلعوا كلهم المسيد .. 
بومحمد: سلطان . قم يلا توضأ وراك صلاه .. 
سلطان: ان شاء الله .. 
جاسم: عمي .. ابي اروح معاكم .. 
بومحمد: مبتسم بس ريولك تعورك يبه والمسيد بعيد شوي واحنا نروح مشي .. 
جاسم بحزن: عمي بس انا احب اصلي فالمسيد .. 
فاضل: انا بشيلك واححنا نمشي .. 
جاسم مستانس: YES 
بومحمد: بارك الله فيك يا يبه .. زين جاسم قوم توضأ لا نتأخر عن المسيد .. 
فاضل: يلا الجسمي .. عشان اشيلك .. وتتذكر طول عمرك اني شلتك و وديتك المسيد .. 
خالد: بل بل .. ذليته وانت للحين ما شلته .. 
الكل: هههههههههههههههههه 
راحوا الشباب المسيد وتموا البنات .. صلوا في البيت وبعدين تموا يسولفون مع بعض ..
ايمان: الريم .. وين ساره ؟
الريم ويها صاراحمر: ساره .. 
فاطمه: اي ما شوفها اليوم .. انا على بالي انها فوق طول الوقت .. لاني ما شفت محمد على الغدا بعد .. 
الريم" الله يهديك يا محمد انت وساره .. الحين شو بقول لبنات عمي اللي كل شوي يسألوني؟"
الريم بابتسامه مصطنعه: لا بس هم يحتفلون بيوم ميلاد ساره .. 
فاطمه وخواتها: اهاااااا .. 
مريم: وحليلهم .. وانا اقول وينهم .. ههههههههههه
فاطمه: مو طالعين مكان .. 
الريم: طلعوا العصر راحوا يتمشون
ايمان: متى طلعوا ؟؟ سيارة محمد موجوده .. 
الريم" وهقوني": لا اعتقد محمد مأجر سياره او ليموزين مار عليهم ..
فاطمه" الريم مرتبكه .. شو السالفه؟"
فاطمه تغير الموضوع: زين شو رايكم نطلع اليوم .. 
البنات: وووووووووووين ؟
فاطمه: يمه منكم .. حق الطلعه جاهزين .. 
البنات: هههههههههههه 
فاطمه: يلا وين تبون تروحون .. 
ايمان: شو رايكم نروح السينما .. 
مريم: عاد شو الافلام المعروضه؟
ايمان نتصل نشوف .. 
الريم: اي نتصل احسن .. بروح اجيب التلفون .. وهي طالعه شافت محمد اخوها .. بسرعه سحبته ودخلت غرفة علي .. 
محمد: شو فيج الريم ؟؟
الريم: وهقتني يا محمد .. اطلع لحد يشوفك بسرعه 
محمد باستغراب: اطلع !! ليش؟
الريم: بنات عمي يسألون عن ساره وعنك .. وانا قلت لهم انكم تحتفلون بيوم ميلادها .. وقالوا لي ان سيارتك موجوده .. قلت لهم انك طالع معاها بسياره ليموزين .. وهقتني واضطريت اكذب عليهم
محمد" فديت عمرج ياالريم": زين ولا يهمج بشوف فارس يمر علي .. 
الريم: اطلع من البيت ارجوك لاتقعد .. 
محمد وهو يمسح على راس اخته: زين .. يلا مع السلامه .. 
الريم مسكت اخوها: محمد .. آسفه على اسلوبي بس مابي اطلع كذابه ومابي حد يعرف اللي انت ماتبي حد يعرفه .. 
محمد مبتسم: ولا يهمج فديت عمرج .. ونزل بسرعه واتصل لفارس .. 
الريم خذت التلفون ودخلت الغرفه .. 
مريم: ايماني يلا همتج .. 
ايمان وهي مشغوله بشعرها: ها .. شو همتي ؟؟
فاطمه: اتصلي .. 
ايمان: اي ي ي .. زين .. اتصلت ايمان 
الريم: زين لو مافي افلام حلوه وين نروح .. 
مريم: نروح كوفي شوب 
فاطمه والريم: حلوووو 
ايمان: hi, this it the Cinma?
الريال: ايه ؟ بتقولي ايه؟؟؟
ايمان: hello, I want the Cinma
الريال: yes, zis is Cinma
البنات التفتوا على ايمان .. 
ايمان: what are the movies showing today?
الريال: ammm, film …………. And ………….
ايمان: do you show Flight Plan today?
الريال: no, not today
ايمان وحطت التلفون على السبيكر: ok, when will you show it then
الريال:what?
البنات ميتين من الضحك ...
ايمان: I want to see this film when I can see it, do u speak English
الريال: yes, me know Enghlish
ايمان: ok tell me then
الريال متنرفز منها: اففففف .. استغفر الله العزيم ( الريال مصري )
ايمان: yes sir you’re saying
الريال: what?
ايمان: the film, when will it be shown?
الريال يودي التلفون بعيد عن اذنه وينافخ من العصبيه .. والبنات ميتين من الضحك عليه .. 
الريال: the film is on the Cinema after after after after tomorrow
البنات ماتوا من الضحك: هههههههههههههههههههههههه 
ايمان: after 4 days you mean?
الريال: ايه البلوه دي .. after after after after tomorrow
ايمان: ok thank you now I know .. مشكور يا عمي وروح يا انجليزي .. 
الريال: ايه .. نيله تنيلكوه .. 
وسكرت التلفون وتموا البنات يضحكون ولا سكتوا .. وصوتهم علا وهم يضحكون .. 
ايمان: غبي وربي انه غبي .. اقوله movie ما فهم .. قلت له film بالعافيه فهم .. 
البنات: هههههههههههههههههههههههههه
الريم: انتي شلون جات في بالج هالفكره؟
ايمان: لان مو اول مره اكلمه هالمصري .. دوم معصب لما يرد على التلفون .. عاد قلت العوزه شوي .. 
فاطمه: آآآه ايمانوه .. الله يغربلج .. عليج حركات 
ايمان: ههههههههه .. حلى شي لما قفل الا يقول ايه البلوه دي ..
مريم: بس احلى شي لما قال .. after وشير عليها اربع مرات .. هههههههههه
الريم: وايمان تقوله يعني بعد 4 ايام .. 
ايمان: لا ويعيدها مره ثانيه ههههههههههههههه
البنات: ههههههههههههه .. ههههههههههههه .. ههههههههههه 
تموا يضحكون بصوت عالي وبهستيريا .. 
بومحمد كان مار صوب غرفة الريم مع خالد ..
بومحمد: يه .. شو فيهم البنات استخفوا ؟
خالد: ههههههههه .. ما يندرى عنهم ..
بومحمد: خالد طق الباب .. وناد لي الريم .. 
خالد: صار .. وراح طق الباب .. طلعت له ايمان
خالد" اففين .. وليش ماطلعت مرايم القمر": نادي الريم .. 
ايمان: الريم .. اخوج عند الباب يبيج .. 
الريم: من ؟
ايمان: خلود .. 
خالد من ورا الباب: ايه .. اصغر عيالج خلود .. قولي خالد مع هالويه .. 
ايمان: حشى شهالأذن اللي عليك .. 
البنات: هههههههههههههههههههههههه 
خالد" شو اللي ذابحهم من الضحك": الريم .. 
الريم وهي تضحك: هههههههه .. زين الحين جايه .. طلعت الريم عند الباب .. 
خالد: ابوي يبيج في الغرفه .. 
الريم: ان شاء الله .. وراك ..
مشى خالد معاها: على شو هالضحك .. حشرتوا البيت
الريم: كنا نسولف .. 
دخلوا الغرفه عند ابوهم .. 
بومحمد: الريم .. 
الريم: نعم يبه .. 
بومحمد: شو فيه اخوج محمد؟
الريم: محمد!!
بومحمد: ايه .. شو فيه ؟
بومحمد: انا اسألج..
الريم: ما فيه شي ..
بومحمد: وين مرته ؟
الريم" لازم يعني اكذب": يبه .. اليوم يوم ميلاد ساره .. ومحمد عازمها 
بومحمد: اي ي ي .. وينه الحين اخوج؟
الريم: طالعين مع بعض .. 
بومحمد: اهااا .. زين روحي حق بنات عمج وكملوا ضحكم ..
الريم غصبن عنها ضحكت: ههههههههههههه .. زين يبه 
بومحمد: هههههههههه .. فديت عمرج انا ..
راحت الريم عند بنات عمها" يا ربي منك يا محمد .. خليتني اكذب .. استغفر الله العظيم" 
دخلت عند البنات: after after after after .. كم وصلت 4 او اكثر .. 
البنات: ههههههههههههههه .. 
الريم: الله يغربلكم ان شاء الله .. اذا ابوي علق على ضحكنا .. ههههههههههههه 
البنات: ههههههه .. هههههههههههه 
الريم: فطيم ممكن تلفونج شوي .. 
فاطمه: ان شاء الله 
الريم: باتصل حق محمد اخوي .. 
فاطمه"محمد" 
اتصلت حق اخوها .. ومارد على طول .. تم التلفون يرن .. 
مريم: خلي العصافير .. لا تخربين عليهم .. 
الريم: ههههههههه .. عاد انا احب اخرب عليهم .. 
ايمان: لا تخربين .. ولا بيجي يوم بيخربون عليج .. 
البنات: هههاااااااااااااااااااااااي .. 
فاطمه: هههههههه .. خلاص ذبحتونا .. والله بطني عورني من الضحك .. 
الريم اشرت لهم بيدها .. لان محمد رد عليها .. 
الريم: هلا محمد .. 
محمد: من رقمه هاي ؟
الريم: هاي رقم فطيم بنت عمي .. 
محمد" فطيم": زين شو بغيتي الريم ؟
الريم مشت بعيد عن البنات: محمد .. ابوي كل ويهي 
محمد باستغراب: ابوي ؟؟ ليش شو صاير ؟
الريم: سألني عنك وعن ساره .. 
محمد: مصيبه .. زين شو قلتي له ؟
الريم: نفس الكلام اللي قلته لبنات عمي .. 
محمد: فديتج يالريم .. والله حطيتج بموقف مو حلو .. 
الريم: ولا يهمك بس تصرف لاني انسى الكذبه بسرعه 
محمد: ولا يهمج .. بعد شوي برجع وبقولهم اني مسافر .. ببند جوالي وبطلع لي رقم بعطيج اياه انتي بس عشان اتطمن على العيال .. 
الريم: خلاص ولا يهمك .. 
محمد: زين يلا لاتصفين فاتوره على بنت العم .. 
الريم ضحكت: ههههه .. زين فديتك يلا بخليك الحين .. وطمني عليك .. 
محمد: اوكي حبيبتي .. 
سكرت من اخوها وهي حزينه على حالته .. 
في غرفة بومحمد .. خالد مع ابوه يتناقشون موضوع الخطبه .. 
بومحمد: زين متى تبيني اكلم عمك؟
خالد: يبه الوقت اللي تشوفه مناسب .. 
بومحمد: زين بسألك بو وليد .. 
خالد: تفضل الغالي .. 
بومحمد: ليش اخترت مريم؟ فاطمه اكبر منها ..
خالد: النفس وماتشتهي .. والقلب وما يهوى .. 
بومحمد: سياسي الولد .. 
بومحمد وخالد: هههههههههههههههه 
بومحمد: باكلم امك الليله .. اشوف يمكن في خاطرها كلام .. يمكن ماتبي مريم .. 
خالد: بس يبه ماتجبروني اخذ من انتوا تبون ..
بومحمد: عدل كلامك .. بس امك اكيد لها وجة نظر فالبنت والموضوع ككل .. 
خالد" الله يستر .. ليكون والده في بالها وحده": خلاص ولا يهمك .. 
طلع خالد وهو خايف من بكره .. خايف امه تعترض و توقف في دربه .. 
البنات اتفقوا يروحون كوفي شوب .. بيقعدون شوي وبعدين كلن بيروح بيته .. 
الريم: بشوف خالد يودينا .. 
مريم"لا مو خالد" 
فاطمه: حلو .. خالد ونيس فالطلعات .. زين شوفيه على ما نتجهز .. 
الريم: صار .. وطلعت تدور على خالد ومالقته في غرفته .. نزلت ولقته بروحه فالصاله .. 
الريم: خالد .. تودينا كوفي شوب؟
خالد: اي كوفي شوب وليش ؟
الريم: كوفي شوب ............... نبي شوي نغير جو ونتقهوى ونسولف .. 
خالد: زين ماعندي مانع .. لا تتأخرون اجهزوا بسرعه .. 
الريم: اوكي .. مشكور خالد .. 
طلعت للبنات فوق .. 
الريم: يلا خالد بيودينا .. 
فاطمه: حلوووو .. يلا نجهز بسرعه .. 
مريم" لا لا ليش خالد "
تجهزوا البنات .. ونزلوا لقوا خالد ينتظرهم .. 
فاطمه: خالد .. بصراحه مشكور على التوصيله .. 
خالد: ليكون دريول عندكم .. 
ايمان: هههههههههه . محشوم محشوم .. بس خالد عاد بأي سياره بتكشخنا ؟
خالد ابتسم: اي سياره انتي تبين؟
ايمان: بصراحه ودي اكشخ فالبنتلي .. 
خالد: فالج طيب .. بس ابي اعرف راي الباقي .. يمكن ما يبون .. ها بنات شو رايكم .. 
فاطمه: والله يا خالد كل سياره اكشخ من الثانيه .. 
خالد: لا اختاري عاد .. 
فاطمه: بصراحه ودي اركب البورش كاين .. 
مريم" خالد عليك حركات "
خالد: الريم .. دورج اختاري .. 
الريم: البنتلي .. 
خالد" ايه عليها": ها مريم دورج .. 
مريم: ................ 
خالد: انتظرج .. وكل الانظار متوجهه لمريم .. 
مريم منزله راسها: كيفك .. 
خالد: لا حالف ان السياره اللي تختارينها باشغلها .. 
مريم: كيفكم .. 
فاطمه: مريم وطالعتها بنظره .. 
خالد قرب من مريم وهمس في اذنها: تحبين تتغلين وتزعليني يعني .. يلا اختاري .. 
مريم وتلعب في اصابعها: ممممممم .. الكايين .. 
البنات: انطقت .. هيييييييييييييييييييييييييي .. 
مريم تمنت لو تنشق الارض وتبلعها .. 
خالد: قدام .. 
ايمان محتجه: بس انا ودي اكشخ فالبنتلي .. 
خالد: مريم اختارت خلاص .. مابعد كلامها اي كلام .. 
فاطمه" مريم الغلا " 
طلعوا مع خالد .. وكان وده ان مريم تركب جنبه .. بس ماحب يحرجها .. وصلوا الكوفي شوب وقعدوا يسولفون .. و خالد وايد ونسهم و ستانس معاهم .. 
سلمان: السلام عليكم .. شحالك ابراهيم .. 
ابراهيم: هلا والله وعليكم السلام .. شحالكم ؟
سلمان: كلنا بخير .. شحال الاهل ؟
ابراهيم: تمام .. ينشدون عنكم والله ..
سلمان مبتسم: سألت عنكم العافيه .. حبيت ابلغك يا ابراهيم بقرار الجوهره .. 
ابراهيم" فديت الجوهره .. وانا اقول ليش حاقرتني اليوم وماترد علي "
يكمل سلمان: ابراهيم انت ريال فيك خير وماتنرد .. حط الجوهره بعينوك .. تراها امانه .. 
مبروك عليك الجوهره يا ابراهيم .. الله يهنيكم ان شاء الله .. 
ابراهيم بيطير من الوناسه: الله يبارك فيه يا سلمان .. والجوهره بحطها بعيوني لا تحاتون .. 
سلمان" وحليله الولد مستانس": ما عليك زود يا ابراهيم .. يلا ما طول عليك الحين .. خل الباقي على الحريم .. 
ابراهيم: ان شاء الله .. باكلم الاهل الحين .. 
سكر ابراهيم من سلمان وكان شوي ويطير من الوناسه .. 
ابراهيم نزل يركض عند امه: يمه .. يمه .. 
ام ابراهيم بخوف: بسم الله .. شصاير يا ولدي؟؟
ابراهيم: وافقت .. 
ام ابراهيم: من ..
ابراهيم: العروس .. 
ام ابراهيم: ها .. 
ابراهيم: توه مكلمني خالها .. وقالي انها وافقت .. 
ام ابراهيم فرحانه: الله يبشرك بالخير يا ولدي .. وعسى هالبنت تسعدك قول آمين .. 
ابراهيم: آآمين .. 
ام ابراهيم بشرت اختها وبنتها وزوحها بالخبر الحلو .. وايد فرحوا لابراهيم .. 
وبعدها اتصلت منيره اخت ابراهيم للجوهره .. 
منيره: السلام عليكم .. 
يوسف: عليكم السلام تفضلي اختي .. 
منيره: الجوهره موجوده؟
يوسف: اي .. لحظه اناديها .. نادى يوسف على الجوهره وردت هنادي .. 
هنادي: جوجو فوق .. اناديها ..
يوسف: قولي لها ترفع السماعه فوق .. تلفون لها .. 
هنادي: ان شاء الله .. 
رفعت الجوهره السماعه وكانت متوقعه ام ابراهيم .. 
الجوهره: الو .. 
منيره: شلونج الجوهره .. 
الجوهره ارتبكت: الحمدلله بخير .. انتي شحالج؟
منيره: طيبه طاب حالج .. مبروك يا عروسه .. 
الجوهره ويها صار احمر: ......................... الله يبارك فيج 
منيره: فرحتنا ماتنوصف .. الله يطيب خاطرج و يوفقج مع اخوي .. تراه ينحب .. 
الجوهره" ايه عليه .. مو من شي اموت فيه": الله يسلمج يا منيره .. 
منيره: زين حبيبتي الجوهره .. فاضين نهاية هالاسبوع؟
الجوهره: تقريبا .. 
منيره: خلاص حبيبتي .. بنمركم عشان نحدد كل شي .. 
الجوهره" واااااي مو مصدقه": حياكم الله .. 
منيره: زين حبيبتي .. بخليج الحين ومبروك للمره الثانيه .. 
الجوهره: الله يبارك فيج .. 
سكرت منيره" وحليلها هالبنت خيره ماشاء الله عليها .. الله يوفقها مع اخوي "
الجوهره سكرت وشوي تطير من الوناسه بس هنادي كانت مجابلتها تنتظر تسمع الحوار اللي دار بينها وبين منيره اخت ابراهيم .. 
هنادي: هاا بشري ؟؟
الجوهره: شنو ابشر؟
هنادي: جوجو .. كل شوي انقلب ويهج مثل الطماطه .. وتقولين لي شنو ؟؟
الجوهره: هههههههههه .. ما صار شي .. بس باركت لي وقالت بيمرونا عشان نحدد كل شي .. 
هنادي تحضن اختها: جوجو ... بتروحين وبتخليني .. 
الجوهره: لا ما خليج يا هنود .. باعيش معاكم .. 
هنادي تضحك: يالخبله .. الولد بيته جاهز وانتي تبين تعيشين معانا .. صج بنت فقر .. 
الجوهره: ههههههههه .. هنود يالدبه .. 
وتموا الخوات يضحكون .. ودخل عليهم سلمان .. 
سلمان: يه .. حيالله بناتي .. فديت هالضحك والله .. 
هنادي: خالي .. شفت جوجو المتخرعه ..
سلمان: شفيها؟
هنادي: تقولي بيت ابراهيم ما راح تعيش فيه عشان ما يتوصخ .. وبتعيش عندنا .. 
الجوهره طالعت هنادي: هنوووووووووود
سلمان: جوجو .. صج هالكلام .. شدعوه بنتي .. متخرعه 
الجوهره: لا خالي تكذب عليك هنود الدبه .. 
سلمان: هنود قولي الصج .. او انه مصدق هنادي .. 
هنادي تغمز لخالها: اي توها قايله لي هالكلام .. جوجو لاتنكرين .. 
الجوهره شوي وتصيح: لا لا لا .. ما قلت .. 
سلمان: زين جوجو شفيج شوي وبتصيحين .. 
الجوهره: مالت عليكم انتوا الثنين .. ومشت بتروح الغرفه ومسكها خالها .. 
سلمان: تعالي نمزح معاج .. 
هنادي: عاد الحين جوجو عروس .. لاتزعلونها .. خالي لاتقعد اطلع اشاعات على اختي .. 
سلمان: اخ منج انتي يا هنود .. عياره .. 
هنادي: ههههههههااااااي .. 
الجوهره قاعده وماده البوز .. 
سلمان: يا عروسه عن الدلع .. 
الجوهره دزت خالها: مابي .. 
سلمان مسك ويه الجوهره ولفه صوب ويهه: جوجو .. حبيبتي شوفيني .. 
رفعت عينها الجوهره .. 
سلمان: شفتيني جوجو .. 
الجوهره ببرأه: اي .. 
سلمان: اي .. انا خالج سلمان .. مو ابراهيم عشان تدلعين علي .. 
هنادي: هههههاااااااااااااااااي .. 
الجوهره دزت خالها: عاااااااااد ... مشت عن خالها واختها وراحت غرفتها وقفلت على نفسها .. 
هنادي وسلمان ماتوا من الضحك على حركات الجوهره ... 
سلمان: مستلمه اختج بالشيخه .. جايج الدور هنوود .. 
هنادي ولا شعوريا فكرت في صاحب الجريده .. ابتسمت لخالها ونزلت راسها .. سرحت بعالم مافيه الا هي وصاحب الجريده .. تذكرت نظراته لها في الكوفي شوب .. تذكرت لما كان يطالعها بطرف عينه وهي راجعه عند خالها .. تذكرت لما ارتبكت وحست بحراره في جسمها .. 
سلمان انتبه ان هنادي سرحانه .. وكان مستغرب منها .. تمنى لو يقدر يدخل عقلها ويعرف شو فيه 
سلمان" الله يوفقكم يا بنات اختي .. واشوفكم عرايس واتطمن عليكم " .. ترك هنادي في عالمها المجهول .. 
اما الجوهره اول ما راحت الغرفه كانت معصبه على خالها واختها .. 
الجوهره" اففف منهم هالثنين .. وهنود الواحد ما يطيح يلسانها .. اوريها الدبه .. خذت الجوال تشيك ولقت مسج من ابراهيم قرته بفرح وتمت تضحك .. فديت عمرك يا ابراهيم" .. ردت على مسجه بمسج احلى منه .. اول ما قرى ابراهيم المسج على طول اتصل فيها .. 
ابراهيم: حيالله العروسه .. 
الجوهره منحرجه: هلا ابراهيم .. 
ابراهيم: واااااي فديت الخجل انا .. 
الجوهره: عاااد .. 
ابراهيم: لا لا لا .. ماقدر على الدلع انا .. بتذبحني هالبنت بدلعها .. يا ناس شوفوا لي حل .. 
الجوهره: عااااد برهووم لا تعقدني .. 
ابراهيم: قلبه انتي .. من ايش تتعقدين؟
الجوهره: توه خالي مستلمني مع اختي .. والله قطعوني .. 
ابراهيم: فديت عيونها اللي قطعوها .. عمره وحياته انتي .. ايه عليج .. 
الجوهره بدلع: ابراهيم .. 
ابراهيم يضرب صدره: آآآآه يا قلبه انتي .. ذبحني الدلع .. آمريني 
الجوهره: سمالله عليك .. لاتضرب صدرك جي .. 
ابراهيم: فدوه لعيونج يا قلبه انتي .. انتي آمريني وما عليج من صدري .. 
الجوهره: شلون استلمهم مثل ما ستلموني .. 
ابراهيم: هههههههههههههه .. فديت قلبج يا حياة ابراهيم انتي .. انا باقطعهم لج ولا يهمج 
الجوهره: لا انا ابي اتعلم شلون .. 
ابراهيم مات من الضحك على كلامها: هههههههههه 
الجوهره عصبت: ليش تضحك .. ؟؟ برهووووووووووم 
ابراهيم مو قادر يسكت من الضحك: ههههههههه .. عيونه ههههههههه 
الجوهره: اسكت خلاص .. كلكم قطعتوني اليوم .. ماحبك .. 
ابراهيم: كح كح .. فديت جوهرتي انا .. بعد ما يبيله الواحد يتعلم فديت قلبج انا .. 
الجوهره: عيل ليش يسون فيني جي ؟
ابراهيم: لانهم يحبونج يا قلبه انتي .. 
الجوهره: مممممممم .. زين بروهوم .. 
ابراهيم: قلبه .. 
الجوهره: تصدق ايش في خاطري؟
ابراهيم: ايش اللي بخاطرح؟
الجوهره: برهوم تذكر التويكس اللي دوم تجيبه لي .. من دكانكم ..
ابراهيم: اي يا قلبه .. 
الجوهره: خاطري فيه .. 
ابراهيم: عيون وقلب وحياة ابراهيم لج .. طلباتج اوامر .. احنا تحت امرج يالبرنسيسه .. 
الجوهره: برهووووم .. خف عن الينون ..
ابراهيم: انا بحبج مجنون يا بنت .. 
الجوهره تضحك على ينون ابراهيم .. تموا يسولفون بفرح وهم يرسمون احلامهم للمستقبل ..


في بيت بومحمد .. الساعه 10 فالليل .. بعد ما تونسوا البنات في بيت عمهم وقضوا يومهم هناك .. ساد الهدوء بيت بومحمد .. كلن انشغل بحياته .. محمد طبعا برا البيت مع فارس .. خالد في غرفته كالعاده .. علي قاعد مع فاضل والريم فالصاله تحت .. سلطان شابك على النت ويسولف مع احمد صديقه .. فهد نايم .. طبعا معروف عن فهد انه يحب النوم واي فرصه يلقى نفسه فاضي على طول ينام .. اسماء الاموره نايمه في احضان امها وابوها في غرفتهم .. نروح الحين لخالد في غرفته
الحبيب مطفي النور وقاعد على نور الشموع .. فاتح ديوان شعر ويقرى بكل هدوء ترك الكتاب على الطاوله وخذ نفس عميق ..
خالد" الله يستر من امي " تكى على الطاوله وكمل ديوان الشعر في هدوء .. 
الحين خل نروح نشوف علي وفاضل والريم في الصاله .. 
فاضل: علوه يالغشاش .. 
علي: انا غشاش .. حرام عليك انا مسكين .. 
الريم: لا ما يغش انت ماتعرف تلعب .. 
فاضل: اوريكم انتوا .. متفقين علي .. 
الريم: هههااااااااااااااي .. شو متفقين عليك .. اصحى يا نايم .. 
علي: ماتعرف تلعب وتقول غشاشين .. 
فاضل: اقطع يدي اذا ما كنتوا متفقين مع بعض .. 
علي والريم: اقطعها .. 
الكل: ههههههههههههههههههههه .. 
الحين خل نشوف سلطان شوي .. اللي قاعد يخربط على احمد صاحبه وهم شابكين على المسنجر 
سلطان: يا رجل اتق الله في نفسك .. 
احمد: يا رجل اخاف امي تصيدني .. 
سلطان: هع هع هع .. 
احمد: ضحكتك بايخه .. ابي حل .. 
سلطان: شوف انا لو شغلت مخي لازم تدفع لي .. ولو عطتك الحل بتدفع دبل المبلغ الاول .. 
احمد: ابوووك يالمذله .. سلطوون هات من الاخر وقولي شاسوي مع المصيبه الي جبتها معاي ..
سلطان: انت من قالك اعطف على القطو ودخله البيت .. 
احمد: ياخي لو تشوفه .. كتكوت يعور القلب .. خذته ونظفته واكلته .. وماهياني قلبي اخليه فالشارع 
سلطان: ياختي عليك يالرقيق .. 
احمد: اييييييه .. انت قولي شاسوي .. خل عنك هالتعليقات .. 
سلطان: هههههههههههههه .. 
والحين نروح لغرفة ام وابو محمد .. 
بومحمد: خالد قرر يعرس .. 
ام محمد بفرح: هاذي الساعه المباركه .. فديته ولدي .. 
بومحمد: الولد حاط عينه على وحده ..
ام محمد التفت على زوجها: حاط عينه على منو ؟؟
بومحمد: مريم بنت اخوي .. 
ام محمد: احسن ما اختار.. وانا من زمان في خاطري مريم .. 
بومحمد"لو يدري خالد بكلام امه .. بيطير": متى اكلم بوفارس ؟
ام محمد: خلني انا اكلم ام فارس .. كلام الحريم احلى .. 
بومحمد مبتسم: وانتي الاحلى يالغاليه .. 
ام محمد منحرجه: يسلم لي هاللسان اللي يقطر عسل يا بومحمد .. 
بومحمد: ومن لي غيرج اتغزل فيها .. يا بعد كلي انتي .. 
ام محمد: فديت قلبك يالغالي .. 
والحين نطلع من بيت بومحمد .. نروح مع محمد وفارس اللي داخوا وهم يدرون شقه .. 
محمد: افففففففف .. شو هاي الغلا .. 
فارس: حمودي .. استهدي بالله .. ان شاء الله بنلقى 
محمد: شوف الساعه كم .. من متى واحنا ندور ؟؟
فارس: زين تعال عندي الليله .. وبكره نكمل .. 
محمد: لا شو اجي عندكم .. شو بقول عمي وباقي اهلك عني ؟؟ خواتك كلوا ويه اختي وهم يسألونها .. 
فارس: تعال بالخش .. محد بيشوفك .. 
محمد: لا باشوف لي اي فندق .. 
فارس: يا ريال .. تعال عندي .. الحين الكل خامد فالبيت .. 
محمد: آآآه يا فروووس .. 
فارس: عن الدلع حمودي .. وايد مدلع انت .. 
محمد: ههههههههه .. تقصد كنت مدلع .. 
فارس: اللي هو .. يلا نحرك وبكره بإذن الله بندور لك مكان محترم .. 
محمد: اللي تشوفه فرووس .. 
فارس: شو رايك نروح القهوه اول .. 
محمد: اي والله ودي اشيش .. 
فارس: لا والولد حالته صعبه .. 
محمد: فرووووس .. 
فارس: هههاااااااااااي .. 
وراحوا القهوه اللي يقصدونها كل يوم .. اول ما اختاروا الطاوله وطلبوا لهم الشيشه والشاي .. 
وراحوا القهوه اللي يقصدونها كل يوم .. اول ما اختاروا الطاوله وطلبوا لهم الشيشه والشاي .. 
رن تلفون فارس .. 
فارس: يا قلبي .. 
محمد: فروووس كل هاي لها .. 
فارس يرد على التلفون وهو مبتسم لمحمد: هلا والله
مناف: مساء الورد .. 
فارس" يا ويل حالي": مساء الياسمين .. شو اخبارج؟
مناف: الحمدلله .. انت شخبارك؟
فارس: طيب ..
مناف: الحمدلله .. 
فارس: شو تسوين ؟
مناف: ولا شي .. بس كنت ارتب اغراضي .. 
فارس: بكره عندج دوام ..
مناف: اي .. الساعه 9 ونص عندي محاضره وبيمر الباص علي الساعه 7 الصبح .. 
فارس: امر عليج اوصلج الجامعه ..
مناف باحراج: لا لا لا .. 
فارس: ول ول .. شوي شوي .. ما راح اكلج ..بس بوصلج .. و وقت اللي تخلصين دقي علي بامر اخذج .. بدل ماتطلعين من الصبح على الفاضي ..
مناف: ما تقصر .. بس تعودت .. 
فارس: زين اذا الباص يمر عليج الساعه 7 .. متى ترجعين البيت؟
مناف: الساعه 5 المغرب .. 
فارس مبطل عيونه: افففففففف .. كل هالوقت ششو تسوين؟
مناف: احيانا تكون عندي محاظره وحده واضطر اقعد لين موعد الباص .. 
فارس: زين قلت لج بامر عليج .. 
مناف: لا ماله داعي .. مشكور يا فارس .. وتغير الموضوع .. انت وين الحين؟
فارس" فديت اللي تغير الموضوع": فالشيشه مع الشباب .. 
محمد بصوت واطي: انا صرت شباب .. 
فارس ابتسم له .. 
مناف: انت ادخن؟
فارس: لا مادخن .. بس اشيش بين فتره وفتره .. 
مناف: اها .. 
فارس: ما تحبين المدخنين انتي .. 
مناف: احلف عاد ( المدخنين ) ..
فارس: هههههههههههه
مناف: ليش تضحك .. 
فارس: ما جاوبتي على سؤالي ؟
مناف: اي سؤال؟
فارس: السؤال اللي سألتج اياه عن المدخنين .. 
مناف: لا ماحب المدخنين على قولتك .. 
فارس بعفويه: يعني ما تحبيني .. افاااا 
مناف انحرجت: ........................ 
تموا فتره ساكتين وفارس حس انه وايد خذ عليها: بنت .. 
مناف: ممممم 
فارس: بوووو 
مناف: هلا معاك .. 
فارس: وين سرحتي ؟
مناف: ما سرحت .. انتظرك تتكلم .. 
فارس: تنتظريني ولا تنطريني .. 
مناف: ههههههههه .. ليش تعيب على كلامي .. 
فارس: انا اعيب .. لا لا لا غلطانه 
مناف بدلع: من زين كلامك .. 
فارس: هني يوقف الحجي .. خلاص .. 
مناف خافت: ها ؟؟ 
فارس يضحك عليها: هههههههههه .. 
مناف: ليش تضحك .. 
فارس: دلوعه .. 
مناف: هاا 
فارس: دلوعه .. 
مناف: لا مب دلوعه ..
فارس: الا دلوعه ودلوعه ودلوعه .. 
مناف: لا لا لا 
فارس" بتذبحني مع دلعها": الا دلوعه .. كيفي انا اقول دلوعه .. 
مناف: لا مب دلوعه .. لا تقول عني جي
فارس: بقول كيفي .. 
مناف شوي وتصيح: لا لا لا .. مابي لاتقوووووول .. 
فارس: زين خلاص ما قول ولا يهمج يالدوعه .. 
مناف: عااااد .. 
فارس: هههههههه .. زين خلاص مو قايل .. 
تم فارس يلعوز مناف ويضحك عليها .. ومحمد يطالعه وهو مبتسم .. 
محمد" وحليلك يا فروس .. تحب ادلع .. بس الله يعلم بمصيرك مع البنت هاذي .. شكلها دخلت قلبك غصبن عنك .. خذته من الكل .. وحليلك يا فرووس .. 
فارس: زين خليني اقولها بس مره وحده عن خاطري .. 
مناف: لا لا لا لاتقول .. 
فارس: افااا مالي خاطر عندج؟
مناف سكتت فتره: زين بس قولها بسرعه .. 
فارس:ههاااااااااااااااي .. شلون بعد بسرعه .. 
مناف: عاااد 
فارس: ايه عليج وعلى دلعج .. 
مناف سكتت من الاحراج .. لانها حست ان الكلام نابع من قلب فارس .. وبدت تفتح قلبها شوي شوي لفارس .. خلت فارس يقتحم ويغزو قلبها من غير ما تصده .. 
فارس: وين رحتي ؟
مناف: معاك .. 
فارس: على بالي نمتي .. قلت ليكون قاعد اقولج قصه وانا مادري .. 
مناف: هههههههههههه
فارس"فديت هالضحكه": يبه ضحكي شو فيها الدنيا .. 
مناف" كلامه روووعه": زين فارس انا باخليك الحين تأخر الوقت .. 
فارس: بدري وين رايحه .. 
مناف: لازم اقوم من الصبح عشان اخواني .. 
فارس: يعطيج العافيه .. 
مناف: الله يعافيك .. مع السلامه .. 
فارس: ابي اقولج شي قبل ما تسكرين .. 
مناف: هلا .. 
فارس: دلووووووعه .. 
مناف: ههههههههههه .. معليه اوريك انا .. 
فارس: شلون عاد .. 
مناف: سكر وبكره بتعرف .. 
فاري: فديت قلبج .. تصبحين على خير .. 
مناف" فديت قلبج ": مع السلامه .. وسكرت بسرعه .. 
مناف" ابيه .. قام يتغزل فيني .. وانا ما اقوى على هالكلام .. يا ويلي .. اخاف اتعلق فيه .. اصلا بديت اتعلق فيه .. كل شوي اتصلت له وانتظر اتصالاته " .. حطت راسها على مخدتها وغمضت عيونها وما شافت في ظلمة عيونها غير فارس وهو مبتسم لها لما عطاها الكيس .. نامت وفارس في بالها .. 
لما سكر فارس .. التفت عليه محمد .. 
محمد: فروس .. تحبها ؟
فارس ويهه صار احمر: شكلي بديت احبها .. 
محمد: شو بديت تحبها .. الحب باين عليك فرووووس .. 
فارس: اخر شي توقعت انه يصير بحياتي يا حمودي .. 
محمد: الحب .. 
فارس: اي .. ماتوقعت ان قلبي بيحبها .. وبهالسرعه .. فالبدايه افتكرت اني استلطفها واشفق عليها بحكم وضها والظروف اللي مرت فيه مؤخرا .. مع ان الفتره بسيطه بس احس اني تعودت عليها .. حمودي دخلت قلبي غصبن عني .. 
محمد: ايه على قلبك يا فرووس .. ماصدق انك تحب .. اشوفك وانت تلعوزها وتضحك معاها وادلعها .. شو هالحركات يا ريال .. 
فارس: ما حس بنفسي لما هي تدلع .. تذبحني حمودي بدلعها .. افففففف ايه عليها بس .. غصبن عني اتلخبط واقولها كلام غصبن عني .. 
محمد يضحك على فارس: والله وطحت في شباك الحب يا فروس .. 
فارس ومحمد: ههههههههههههههههههه .. 
تموا في الشيشه لين الساعه 12 فالليل .. 
فارس: نمشي حمودي .. 
محمد: اي يلا شوف الساعه كم 
فارس: يا ريال السوالف حلوه معاك .. 
محمد يطالع فارس بنص عين: معاي انا ولا مع القلب .. لا وحاط لها رنه خاصه بعد عالي مستواه
فارس: ههههههههه .. قدامي اشوف .. 
محمد: هههههههه ..
طلعوا من الشيشه وراحوا بيت فارس .. طلع محمد جواله وكان يتصل .. 
فارس: حق من تتصل؟
محمد: بتصل البيت اتطمن على اليهال .. 
فارس: اها .. 
محمد: مرحبا فضول .. 
فاضل: هلا بونايف .. 
محمد: مانمت للحين؟
فاضل: لا والله قاعدين .. 
محمد: من قاعد معاك ؟
فاضل: انا والريم وعلوه .. 
محمد: عطني الريم يبه .. 
فاضل: ان شاء الله .. نادى فاضل على الريم .. 
الريم: هلا محمد .. 
محمد: هلا اريامي .. شو اخبار اليهال ؟
الريم: نايمين فديتهم .. 
محمد: زين لو حد سألج قولي لهم اني مسافر .. وبكره بطرش لج مع فارس جهاز ورقم خشيه عندج وانا مسجل رقمي الجديد زين .. و ببند جوالي واي شي تبينه كلميني من الجوال اللي باجيبه لج على الرقم الجديد .. زين
الريم: ان شاء الله ولا يهمك .. 
محمد: يلا مع السلامه .. 
سكر من اخته ونزل مع فارس بيتهم .. وكانوا اثنينهم يمشون على اطراف اصابعهم كأنهم حراميه خايفين حد يشوفهم .. 
محمد بهمس: فروس .. هلك دياي .. 
فارس: ههههههه .. الله يغربلك حمودي لاتضحكني .. 
محمد: هههههههه .. هالحزه الناس تنام .. 
فارس: لا مثلكم تقعدون لين الصبح .. 
محمد: ها عيل حلاته .. 
فارس: وين حلاته .. زين اسكت لحد يصيدنا الحين .. 
وهم يمشون فارس خبط بالطاوله وضربت خاصرته .. 
فارس: آآآآي .. 
محمد: هههههههههه
فارس ضحك غصبن عنه بصوت عالي: هههههههههههههههههههههه 
محمد: هييييي .. سكر حلجك .. 
فارس: هههههههه الله يغربلك انت اللي ضحكت .. 
محمد: ابيه في حد ياي من هناك .. 
وركضوا بسرعه غرفة فارس وسكروا الباب وماتوا من الضحك .. 
محمد وفارس: ههههههههههههههههههههههههههههههه 
فارس: آآآي .. كسرت حوضي هالطاوله .. حشى 
محمد: الله يغربلك ماتشوفها .. 
فارس: شدراني انها موجوده .. 
محمد: ليكون احنا مو في بيتكم .. 
فارس: ههااااااااااي .. ليش ؟
محمد: ما تعرف شو في شو مافي فبيتكم 
فارس: حمودي .. تخيل لو احنا في بيت ناس يشبه بيتها بالضبط .. ودخلنا على الاوادم وهم نايمين شو تتوقع بيسون فينا ؟
محمد: بكل بساطه بناكل ضرب عمرنا ما كلنا ه من قبل .. 
فارس: هههههههههههههههه .. 
محمد: الله يغربلك يا فروس تعرف هالموقف بشو ذكرني .. 
فارس: بشو ذكرك؟
محمد: تذكر لما طمرنا على مدرسة البنات ذيك الايام .. 
فارس: آآآيه على ذيك الايام .. 
محمد: اول ماطبينا والبنات يتراكضون او انهم يستحون .. واااي صبيان صبيان .. 
فارس: ههههههههه ما عليك منهم الا مستانسين هههههههه
محمد: لا والله .. بس احلى شي الشدخه اللي شدختها 
فارس: ما تلاحظ اني دوم اللي اشدخ .. 
محمد: كاااااااااااااااااااااااااااااك .. اي والله دوم انت اللي تشدخ .. 
فارس: فديتني كنت الضحيه .. 
محمد: والله ايام .. 
فارس: احلى ايام والله 
محمد: بسك يالرومنسي .. قوم عطني جلابيه يلا .. 
فارس: ههههههههه .. بعذبك حمودي .. مو ماعطك نام بثيابك .. 
محمد وسحب فارس: قم قم .. يلا ابي اخذ لي شور بسرعه .. 
فارس: يه يه يه .. لا دز زين .. عشان اكبر مني تتأمر علي .. 
محمد: خخخخخخخخخخخخ .. 
فارس: من عيوني يا حمودي .. انت روح خذ لك شور وبجهز لك كل شي .. 
محمد: تسلم بومحمد .. 
فارس: ولا تدري حمودي .. 
محمد: شو ؟
فارس: هاك .. وحذف على محمد الجلابيه .. انت خذ راحتك هني .. وانا بروم اخذ لي شور سريع بغرفة جسوم .. 
محمد: اوكي .. 
راح فارس غرفة الجسمي بهدوء .. وخذ له شور سريع وطلع .. وهو ماشي لغرفتة شاف فاطمه اخته بتدخل غرفته وركض بسرعه لها .. 
فارس: هلا فطيم .. 
فاطمه: اوه فارس .. شو تسوي تتمشى بالفوطه .. 
فارس: ماخذ لي شور عند الجسمي .. 
فاطمه: ليش ؟
فارس: الماي بغرفتي بارد نسيت اشغل السخان .. 
فاطمه: اي ي ي وهي داخله غرفة فارس .. ومحمد كان واقف عند السرير ويسمع كلام فطيم .. وخايف انها تدخل وتشوفه .. 
فارس وقف عند الباب: زين ابي ابدل وانام بكره عندي شغل ولازم اقوم من وقت
فاطمه" شو سالفة فروس .. حد عنده بالغرفه": زين تبيني اقعدك معاي الصبح .. 
فارس: لا .. انا حاط المنبه .. 
فاطمه بشك: اهااااا .. زين احلام سعيده اخوي .. 
فارس: سلاااام .. وسكر الباب ورا بسرعه .. 
اما فاطمه وهي داخله غرفتها كانت متأكده ان فارس اخوها وراه شي .. 
فارس: افففف .. وهقتني فطيم .. 
محمد: تيبست مكاني .. قلت خلاص هاذي داشه داشه .. 
فارس: الحمدلله لحقت عليها .. قبل ما تدخل الغرفه .. 
محمد: فروس شو هالجسم .. تتمرن من ورانا .. 
فارس مبتسم: لا والله ما تمرن .. 
محمد: حلاتين .. حلاتين .. 
فارس: يا رجل اخجلتني .. 
محمد: واااااااااي .. لا تدلع علي انا .. روح تدلع عليها .. 
فارس وحذف الفوطه على محمد: اسود الويه .. 
محمد: ههاااااااااي .. يلا بسك سوالف ابي انام .. 
فارس: نام محد ماسكك .. 
محمد حذف على فارس المخده: يلا افرش لك على الارض ولا تقعدني كل شوي .. 
فارس وينط على محمد: شوووو .. احلم اني بنام على الارض .. 
محمد: فروووس .. قوم عني .. 
فارس: خخخخخخخخخ .. زين وخر مناك خلني انام .. واسمع مو كل شوي تحضني تفتكرني المدام
محمد ضرب فارس: قم بس قم .. 
محمد وفارس: ههههههههههه .. 
محمد: فروس قفلت الباب .. 
فارس: اي لا تخاف ..
تموا يسولفون شوي وهم منسدحين لين كل منهم غط في نوم عميق .. 
فتحت عيونها وهي تتعوذ من الشيطان الرجيم .. دخلت على ايمان وقعدتها لصلاة الفجر .. 
وكملت دربها لغرفة توأمها ومرت على غرفة جاسم وقعدت امها وابوها للصلاه .. بقوا لها محطتين مريم وفارس .. 
فاطمه" بروح اقعد فارس قبل عشان يروح المسيد معاهم" .. فتحت غرفة فارس بهدوء ودخلت .. 
كانت الغرفه مظلمه وماكنت تشوف شي .. حطت يدها على كتف فارس .. وقربت تهمس في اذنه
فاطمه بهدوء: فارس .. فارس فديتك يلا قوم أذن الفجر .. وهزت كتفه بهدوء .. 
اللي كانت فاطمه ماسكه كتفه وتقعده محمد .. وفاطمه ما انتبهت .. 
فاطمه تهز كتفه: فارس .. فروس يلا قوم .. 
فجأه الا تحس بواحد قاعد على السرير يطالعها في الظلام وهي مو قادره تميز من يكون .. 
وصرخت بصوت عالي: آآآآآآآآآآآه .. فارس الحقني .. 
قام محمد من مكانه .. ونط من السرير وسحب اخته برا الغرفه .. 
فاطمه كانت ميته من الخوف وتصيح .. 
فارس: اش ش ش ش .. فطوم سكتي .. هاي محمد ولد عمي .. 
فاطمه لا شعوريا حضنت فارس وتمت تصيح .. 
فارس حضنها لصدره بقوه: فطيم انا اسف والله .. 
محمد كان واقف عند الزاويه ويشوف فاطمه وهي ترجف بخوف في احضان اخوها .. 
محمد" ايه عليها الناعمه .. ترجف مثل الطير الصغير.. صج يدها ناعمه وهي تلامس كتفي " 
فارس: لا تقولين لحد عن محمد اوكي .. 
فاطمه تمسح دموعها: ان شاء الله .. 
باس راسها فارس: فطوم عورتي قلبي .. وكان حاس بالذنب .. امشي معاي .. وراح معاها غرفتها
سقاها ماي وتم قاعد معاها فتره يهديها .. 
فاطمه بعد ما حست بالهدوء والراحه: فارس فديتك .. يلا قوم روح معاهم المسيد قبل ما يقيم الصلاه .. 
فارس بحزن: زين فديتج .. وانا اسف مره ثانيه .. 
فاطمه: ولا يهمك .. 
طلع فارس من عندها وهو حاس بالذنب وحزين على الموقف اللي حط اخته فيه .. 
فارس" معقوله نسيت اقفل الباب .. انا متأكد اني قفلته .. ولا يمكن خذتني السوالف مع حمود وعلى بالي اني قفلته .. ايه عليج يا فطيم " 
اما فطيم اللي انصدمت من اللي صار لها .. كانت قاعده في الغرفه وتفكر شلون ما ميزت اخوها من ولد عمها .. 
فاطمه" فارس كل يوم ينام نفس الجهه .. شلون ما ميزت الحجم بينهم .. محمد ولد عمي وايد اضعف من فارس اخوي .. يا ربي وكنت ماسكه كتفه واهمس في اذنه .. يا ترى حس فيني ولا لأ"
راحت تقعد مريم للصلاه .. ورجعت غرفتها .. 
دخل فارس على محمد اللي كان منصدم من الموقف ومنحرج في نفس الوقت .. 
فارس: حمودي .. انا اسف على الموقف اللي صار .. 
محمد: والله انا اللي اسف يا فروس .. حطيتك بموقف مو حلو .. مع اختك .. 
فارس: ولا يهمك ما صار الا الخير .. زين انا بنزل معاهم المسيد وبقفل عليك الباب وبرجع ..
محمد: يكون احسن بعد .. بس تأكد انك قفلت الباب .. 
فارس ابتسم: لا تخاف بقفله .. 
توضأ فارس وطلع .. ومحمد توضأ وصلى بالغرفه .. بعد ما خلص انسدح على السرير الا يشوف تلفون فارس يولع لانه كان على الصامت .. رفع التلفون قرى الاسم ورجع التلفون وضحك .. 
محمد" وحليلك يا فروس والله وعرفت تحب .. حاط لها نغمه خاصه ومسميها الدلوعه يا ويل حالك يا ولد العم " .. غمض عيونه وغط في نوم عميق من التعب .. رجع فارس من المسيد وشاف محمد وهو نايم كان متعمق .. غطاه عدل وراح غرفة فطيم .. 
فارس واقف عند باب غرفتها: فطامي .. قاعده ولا نايمه ؟
فاطمه فتحت الباب: هلا فارس .. ادخل .. 
دخل وهو يلوم نفسه .. قعد على السرير وهو منزل راسه ومنحرج .. طالعته اخته 
فاطمه: فارس: كل اللي صار محد فينا يدري عنه .. 
فارس: صح .. حطيتج انتي و محمد في موقف محرج .. والسبب اني ما قفلت الباب .. 
فاطمه: قضاء وقدر .. 
فارس: المهم انا بروح انام لي شوي .. وانتي ما شفتي محمد ولا شي .. 
فاطمه: ولا يهمك فديتك .. 
طلع من عند اخته .. وراح حذف نفسه جنب محمد ونام على طول


عصافير يوم جديد تغرد بلحن الحب .. والزهور تتراقص بلحن الطيور العذب .. ارتفعت الشمس في السماء معلنه عن بدء جديد .. ( فديتني شي بالفصحى ) ..
فتح يوسف عيونه بإبتسامه كلها شوق لفاطمه حب حياته .. 
يوسف " يا ربي شلون باوصل لها الورقه ؟ .. لازم افكر صح عشان ما امشكلها واتمشكل " 
تم يوسف يفكر في طريقه يوصل فيها رسالته لفاطمه .. واخيرا توصل للحل .. وقرر ينفذه .. 
قام بنشاط وتكشخ عشان يروح الشغل .. نزل ولقى خاله سلمان منسدح على الكرسي ومغمض عيونه وباين عليه التعب .. استغرب يوسف من شكل خاله .. 
يوسف: خالي .. 
سلمان فتح عيونه ببطئ : هممم 
يوسف: شفيك خالي .. تعبان ؟
سلمان: اي شوي ..
يوسف: سمالله عليك .. قوم روح ارتاح فوق .. ولو بغيت شي اتصل لي باوديك المستشفى .. 
سلمان: لاتشيل همي .. شوية صداع وبيروح ان شاء الله .. 
يوسف: اكيد انه شوية صداع ؟
سلمان: اي ابوي .. روح الدوام لا تتأخر .. البنات هني لو بغيت شي بناديهم .. 
يوسف: جوجو ما راحت الدوام؟
سلمان: لا ماخذه اجازه؟
يوسف: اها .. يلا خالي ما تشوف شر .. اتصلي لو بغيت شي .. 
سلمان: الله وياك .. 
طلع يوسف وسلمان كان يراقبه بحزن .. نزل راسه وغطى ويهه بيدينه وتنهد بحزن .. 
سلمان " شذنبك يا يوسف اخونك ؟" .. 
ركب يوسف السياره واتصل في الجوهره .. 
يوسف: جوجو .. نايمه ؟
الجوهره: اي .. بغيت شي يوسف ؟
يوسف: ترا خالي تعبان .. 
الجوهره فتحت عيونها: شفيه ؟؟ انت وين الحين؟
يوسف: هو قاعد فالصاله الحين .. وانا نازل شفته وباين عليه التعب .. سألته وقالي شوية صداع فديتج نزلي تطمني عليه .. 
الجوهره: ان شاء الله .. 
يوسف: ولو بغيتي شي او حسيتيه تعبان اتصلي بمر اوديه المستشفى .. 
الجوهره: ان شاء الله ما عليه شر .. لو في شي باتصل .. 
يوسف: يلا مع السلامه فديتج .. 
سكرت الجوهره من اخوها .. نزلت تشوف خالها ومالقته .. راحت غرفته ولقته نايم .. قربت منه وتحسست جبهته .. حس فيها سلمان .. فتح عيونه وقالها .. 
سلمان: اتصل فيج يوسف .. 
الجوهره: اي خالي عسى ماشر ؟
سلمان: الله يهديه يوسف .. قلت له شوية صداع .. مافيني شي فديتج .. 
الجوهره: خذت حبوب للصداع ؟
سلمان: لا .. راح الصداع خلاص .. 
الجوهره: خالي لا تكابر على الالم .. 
سلمان: مافيني شي فديتج .. روحي ارتاحي انتي ماخذه اجازه عشان ترتاحين مب عشان تعابليني
الجوهره: فديتك يا خالي .. تعبك راحه .. زين لو بغيت شي نادني او اتصل على جوالي .. 
سلمان: ولا يهمج .. اختج وين؟
الجوهره: راحت الجامعه .. 
سلمان: زين فديت قلبج .. روحي ارتاحي ولو بغيت شي بناديج ان شاء الله .. 
طلعت الجوهره وهي تحاتي خالها .. اما سلمان غمض عيونه وهو يحاول ينام بس مو قادر لانه حاس بالذنب .. قام من السيرير وطلع من الغرفه .. شرب له عصير برتقال وطلع من البيت .. 
تم يدور فالشوارع من غير هدف .. وكل تفكيره في يوسف المسكين .. راح للكوفي شوب اللي دوم يروح له مع عيال اخته .. طلب له المعتاد ( كوفي لاتيه وفادج كيك ) وتم يقرى الجريده .. 
من بعيد كان في شخص يراقبه من خلف اوراق الجريده .. هالشخص كان نواف .. اللي سرح بهنادي وهنادي هامت فيه .. سلمان بالرغم من انه كان مندمج بالقرأه الا انه انتبه لعيون نواف وهي كل شوي تطل على سلمان من ورا اوراق الجريده .. قام من مكانه عشان ياخذ له سكر .. ومر من جنب طاولة نواف وسلم .. 
سلمان: السلام عليكم .. 
نواف رفع راسه: وعليكم السلام .. 
سلمان ياخذ له اكياس السكر ومبتسم: قاعد بروحك؟
نواف رفع راسه باستغراب: اي بروحي .. حياك ..
قعد سلمان: ما تعرفنا على الاخ ؟
نواف: نواف طال عمرك .. 
سلمان: والنعم يا نواف .. وانا سلمان .. 
نواف: الله ينعم بحالك يا سلمان ما عليك زود .. 
سلمان: دوم اشوفك هني يا نواف .. 
نواف: انا صاحب وكالة هالكوفي شوب .. 
سلمان مبتسم: ماشاء الله عليك .. بس باين عليك صغير ..
نواف: الوالد توفى من 5 سنين تقريبا .. ومن خلصت الثانويه وانا اداري الحلال معاه .. راح وتركني اداري الحلال بروحي الحين .. وتدري شغلي وايد يحتاج مني اسافر .. وجبت الوكاله 
سلمان: الله يرحم الوالد .. 
نواف: امين .. 
سلمان: ما كملت دراستك .. 
نواف: تخرجت من سنه تقريبا .. خذت الجامعه على راحتي .. 
سلمان: ماشاءالله عليك .. الله يوفقك .. 
نواف: وياك يا رب .. تموا يسولفون ونواف مستغرب من الصدفه اللي جمعته بسلمان .. 
استأذن سلمان من نواف .. ونواف طلب رقم سلمان عشان يتلاقون اي وقت .. 
نواف كان مستانس " يالله شهالصدفه الحلوه اللي جمعتني فيهم .. الحمدلله يا رب الحمدلله"
اما سلمان لما طلع من الكوفي شوب رجع له شبح يوسف .. والاحساس بالذنب ذبحه .. 
بيت بوفارس الساعه 9 الصبح .. الشياب قاعدين مع بعض .. بوفارس وبومحمد وابوهم .. 
بوفارس: يبه .. ان شاء الله بروح اخطب لعبدالعزيز .. وابغيكم تجون معاي .. 
الجد: عزوز ! ما قالي اسود الويه .. من وراي .. 
بومحمد: والله مايندرى شو بيتكم انتوا الثنين .. شكلها بلاوي .. الله يستر ..
بوفارس: ههههههههه .. اتشبب على كبر الوالد .. 
بومحمد يضرب ولده بالعصا: تخسي .. اتشبب .. انا توني شباب احسن واقوى منكم .. 
بوفارس: آآآي .. ههههههههه 
بومحمد: يستاهل عبدالعزيز .. بس فارس ليش ما يعرس ؟
بوفارس: راسه يابس هالولد .. مادري شو اللي براسه ..؟ 
الجد: ما عليك منه .. نروح نخطب له مع عزوزو .. 
بوفارس: لأ .. 
الجد: لا تاكلنا بس .. شو فيك تفاتن ؟؟ 
بوفارس: مستحيل اسوي في اي واحد من عيالي هالحركه .. شو تبيني اهدم مستقبله وحياته .. 
بومحمد: اي والله صح كلامك يا محمد .. 
الجد: زين .. شوف شو بخاطره .. يمكن الولد يحب .. كم عمره فروس الهايت .. 
بومحمد: ههههههههه ( الهايت ) فارس 28 اعتقد .. هو اصغر من محمد ولدي .. 
الجد: بس ابشرك .. الولد يحب و الحب ذابحه بعد .. 
بوفارس يضحك على ابوه: ههههههههههه .. شو تخربط يبه .. وينه و وين الحب .. 
بومحمد: زين .. يمكن ولدك هيمان يا محمد .. 
بوفارس: يا حمد .. اي حب وخرابيط .. لالا فارس كل همه شغله وتجارته .. 
الجد: اسود الويه ليكون معرس من وراك .. 
بوفارس تذكر موقف فارس مع مناف في المستشفى .. وتذكر لما شك في ولده وظلمه .. 
بوفارس: فارس تربيتي .. ومايسويها .. اعرفه ولدي .. 
الجد: زين متى بتروحون تخطبون حق عزوز .. 
بوفارس: بكره بأذن الله بيروحون الحريم .. واحنا اخر الاسبوع بعد ماترد البنت .. 
الجد تنهد " عزوز الدب يخطب من وراي . .ولا يعلمني .. اوريه اسود الويه "
بومحمد: وين رحت يبه .. ؟
الجد: معاكم .. ورفع حاجب .. 
بوفارس: ها عندكم مواعيد ولا شي مني مناك ؟؟ 
الجد: لا والله ماعندي شي .. 
بومحمد: انا جاهز .. وماعندي مواعيد ولا شي .. 
بوفارس: خير ان شاء الله .. وقام ينادي ام فارس عشان تجيب لهم الريوق .. 
الجد: حمد يبه .. شو اخبار خالد من بعد ذيك السالفه ؟
بومحمد: الحمدلله يبه .. وايد احسن من قبل .. 
الجد: الحمدلله .. الله يبعدها عنه .. ما يقوم فالليل مفزوع ؟
بومحمد: اول الايام .. بس الحين ينام وهو مرتاح .. يكلم خوانه وخواته مثل قبل السالفه .. 
الجد: اللهم لك الحمد .. 
بومحمد: الحمدلله .. يبه بيني وبينك .. 
الجد: قول يبه .. 
بومحمد: خالد كلمني عن مريم بنت محمد اخوي .. 
الجد مبتسم: وا فديته خالد .. وليش ماتكلم اخوك .. ولا عايف بنت اخوك انت ؟؟ 
بومحمد: لا يبه ما عاف بنت اخوي .. وين بلقى احسن منها لخالد .. بس ام محمد قالت بتكلم 
ام فارس .. 
الجد: عجلوا عجلوا .. 
بومحمد: تقول اليوم او بكره بتكلمها .. 
الجد: الله يوفق خويلد .. كفايه انه غرشوب الولد طالع على جده .. 
بومحمد مات من الضحك: ههههههههههههههههه .. يبه
الجد: اسود الويه .. شو موعاجبك بكلامي .. انا غرشوب غصبن عنكم ..
بومحمد: هههههههه .. محد قال شي .. 
الجد: عيل شوله تضحك اسود الويه ؟
بومحمد: لا ولاشي .. 
الجد: لو مو وسامتي ولا ماطلعتوا بهالحلاه .. الله يرجكم .. 
بومحمد: صح .. صح
الجد ورافع العصا: شفت هالعصا .. بتكسر على ظهرك اسود الويه .. 
بومحمد: ههههههههههه .. الله يهداك شو صاير وايد حساس اليوم .. كل شوي رفعت لنا العصا 
الجد: انتوا تتمسخرون علي اليوم .. وانا منقهر من عزوز .. اوريه .. بكسر هالعصا على ظهره .. 
بومحمد: ههههههههه .. بعد عزوز .. اوووب محد بيسلم منك اليوم .. 
في هاللحظه دخل بوفارس عليهم والصبي وراه شايل صينية الريوق .. وقعدوا يتريقون ..
اما في غرفة فارس .. محمد كان في سابع نومه وفارس معاه .. فجأه قعد فارس على صوت تلفون محمد .. 
فارس: حمود .. حمود .. قوم تلفونك سندرنا
محمد: هاا .. اي تلفون
فارس: حمود .. جوالك اذانا رد ياخي .. 
محمد: هات التلفون .. 
فارس: اففففف .. خذ .. وغطى راسه بالمخده .. 
محمد: ها ..
ساره: محمد ابي عيالي .. 
محمد بطل عيونه: ساره !!
ساره وهي تصيح: ارجوك يا محمد ابي اشوف عيالي .. 
محمد قام من السرير: تبين تشوفين عيالج .. ؟
ساره: ارجوك .. 
محمد: يعني تبين تشوفينهم .. ولا راضيه تتغيرين 
ساره بعصبيه: خلاص عفتك يا محمد . .روح لها . .بس ابي عيالي .. 
محمد منصدم من كلامها: اروح حق من يا ساره ؟ انتي شلون تفكرين .. ومن حط هالافكار في بالج .. 
ساره: روح لها .. روح لها بس ابي عيالي .. 
محمد عصب: اروح حق من ؟؟ قلت لج عمري ما فكرت في فطيم بنت عمي . .انتي ماتفهمين .. طول عمري عادها اختي .. 
فارس" فاطمه !"
ساره وهي تصيح: لا وادلعها بعد .. انا اكرهك اكرهك .. 
محمد: تكرهيني يا ساره .. معليه .. خلي افكارج واللي لعب بافكارج ينفعونج .. وعيالج مابتشوفينهم .. باحرمج منهم يا ساره .. باحرمج منهم .. 
صرخت ساره: لاااااااااااااا .. 
بكل هدوء سكر التلفون في ويها .. وخذ التلفون وحذفه بقوه على الارض .. وتكسر الى قطع .. 
قام فارس مفزوع: شو صاير ؟؟ محمد شو فيك .. 
محمد غطى ويهه بيده: آآه يا فارس .. عافتني ساره .. عافتني .. تقولي روح لها .. 
فارس: منو هاذي اللي تروح لها .. ( محمد ما يدري ان فارس عرف من تكون ) 
محمد: اللي تقول اني احبها من وراها .. 
فارس: زين روح لها البيت شوف شو سالفتها .. وفهمها كل شي .. 
محمد: تعبت يا فارس .. رفع محمد راسه ورفع حاجب .. قوم ندور شقه .. 
فارس استغرب من ردة فعل محمد: انشاء الله ولا يهمك .. 
قاموا هم الثنين ولبسوا عشان يطلعون .. 
فارس: اقعد هني .. بروح اشوف البيت .. عشان نطلع بسرعه ..
محمد: لا روح شغل الموتر وتعال عشان نطلع بسرعه .. 
فارس: زين . .انتظرني .. طلع فارس من الغرفه ونزل يشيك على البيت .. وهو نازل شاف امه
ام فارس: فديت ويك ابوي .. روح تريق مع عمك ويدك فالمطعم .. 
فارس" ياليلي الليل .. كلهم هني ": لا الغاليه مستعيل عندي شغل ضروري .. 
ام فارس: زين اسوي لك نسكافيه يبه
فارس: الله لا يهينج .. بس بشغل السياره وبرجع اخذه .. 
ام فارس مبتسمه: ان شاء الله
ركض فارس عند السياره .. شغلها وطلع صفها عند باب البيت .. عشان يطلع محمد بسرعه 
رجع الغرفه بسرعه لمحمد .. 
فارس: حمود .. بسرعه انزل الوالده فالمطبخ .. وابوك ويدي يتريقون عندنا .. السياره عند الباب
انت اطلع وانا بروح اخذ الكوفي من الوالد .. 
محمد: شو عندهم اليوم ابوي ويدي ؟
فارس: مادري .. زين يلا بسرعه انزل قبل ليشوفك حد .. 
طلعوا من الغرفه مع بعض .. وشافتهم فاطمه وهي واقفه عند باب غرفتها .. وتتفكر في محمد .. 
فاطمه " يا ترى شو سر رقدت محمد عندنا .. وشو سر نظراته الغريبه لي .. "
نزلوا بسرعه وراح فارس المطبخ يشغل امه .. ومحمد ركض برا عند السياره .. 
فارس يبوس راس امه: هلا الغاليه .. جاهز النسكافيه ؟
ام فارس: اي جاهز فديت عمرك .. 
فارس خذ الكوب من يد امه: مشكوره الغاليه .. يلا انا بروح اقضي اشغالي .. 
ام فارس تدعي لولدها: الله يوفقك وين ماتروح يا ولدي .. 
فارس مبتسم: الله يسمع منج الغاليه .. طلع فارس وركب السياره وحرك على طول .. 
محمد: هات الكوفي زين .. 
فارس: احلف بس .. 
محمد: باعدل مزاجي شوي .. 
فارس: اصبر خل اشرب شوي ريقي ناشف .. 
محمد: هات اشوف .. تبيني اشرب من وراك .. وووع
فارس: اسود الويه .. تتمنى تشرب من وراي .. 
محمد: مادريت اشرب من وراك .. الله يلوع جبدك .. 
فارس: خخخخخخخخ .. الله يرجك حمودي .. هاك مع ويهك 
محمد: يلا كسرت خاطري اشرب معاي شوي 
فارس: لا مادريت .. استأذن منك بعد .. باشرب غصبن عنك .. 
محمد وفارس: ههههههههههههههههههههههههههههه 
محمد: فروس ترا يوم نزلت جوالك ولع .. مادري من اتصل فيك ؟
فارس: تصدق من امس مادري عن التلفون .. 
محمد: حتى لما رحت المسيد اليوم الفجر .. بعد ولع الجوال .. 
فارس" اكيد مناف فديتها متصله": ما شيكت تصدق .. 
محمد: او انك ما تدري عن التلفون .. 
فارس: شقصدك ؟
محمد: اتصل لها بس .. 
فارس: بتصفق يا حمود
محمد: زين مر بيتنا وانت تتصل لها
فارس: حمووووووود .. ويحفص في الشارع .. 
محمد ميت من الضحك: هههههههههه .. سلاااااااااااااامي عليك ولد العم .. 
فارس: عيل شلوووون .. زين تبي امر بيتكم ؟
محمد: اي .. 
راحوا بيت محمد .. و قبل ما يوصلون طلب محمد من فارس يتصل بيتهم ويطلب الريم اخته
اتصل فارس وردت ام محمد .. 
فارس: السلام عليكم مرت عمي .. 
ام محمد: هلا والله فارس .. شحالك ؟
فارس: طيب الله يسلمج .. 
ام محمد: شلون محمد يسافر ولا يقول لأحد .. امس عرفت من ابوه ..
فارس يطالع محمد: الله يسلمج هو ما كان مخطط يسافر .. السفره جات جي .. 
ام محمد: والله ما ينعرف له .. راح ولا سلم علينا مادري شاف عياله ولا ما شافهم .. الله يهديه
فارس: ههههه .. الله يهديه .. مرت عمي الريم عندج ؟
ام محمد: لا فديتك .. الريم راحت المدرسه .. 
فارس بصوت عالي يسمع محمد: راحت المدرسه .. 
محمد لوى بوزه وأشر لفارس انه بيتصل لها بعدين .. 
فارس: خلاص مو مشكله مرت عمي .. انا باتصل بعدين .. 
ام محمد: يبه بغيت من الريم شي ؟
فارس: ها .. بس كنت ابي اوصيها على غرض لي عند محمد .. بغيتها تجيبه لي .. خلاص باتصل فيها العصر انشاء الله .. 
ام محمد: ان شاء الله يبه .. تامرني على شي يبه
فارس: ما قصرتي طال عمرج .. 
سكر منها وقال لمحمد ان اخته فالمدرسه .. 
محمد: ولين .. خلاص بانتظر لين العصر .. 
فارس: وين نروح الحين ؟
محمد: نشوف شقه .. 
فارس: ولا يهمك .. 
وراحوا يدورون شقه من مكان لي مكان .. وبالعافيه لقوا شقه وكان اجارها غالي .. بس مضطرين 
محمد: الحمدلله لقيناها .. 
فارس: حمودي بس وايد اجارها غالي .. 
محمد: شو تبيني اسوي ؟؟ هاي الموجود .. 
فارس: مادري أأجر لك غرفتي بنص سعر هالشقه .. 
محمد: ههههههههه .. وع من زين غرفتك .. 
فارس: تعال تعال .. قاضب علي اليوم وع و وع .. من حلاتك انت يعني .. احمد ربك اني قبلت انام جنبك امس .. لوع الله جبدك .. 
محمد: ههااااااااااااااي .. 
رن تلفون فارس .. ابتسم فارس .. 
محمد: يا قلبك .. شلون نسيتها اليوم ؟
فارس: اي والله .. انت السبب .. 
محمد: رد حرقت التلفون .. 
فارس: موت قهر .. هلا وغلا .. 
مناف بخوف: وينك اليوم .. 
فارس باستغراب: شو فيج ؟
مناف: اتصلت اقعدك للصلاه ومارديت .. والصبح ومارديت .. ؟ فيك شي فارس .. 
فارس ابتسم " فديت اللي اداريني": ايه عليج .. انشغلت والله 
مناف: والفجر ؟
فارس: نسيته فالسياره .. 
محمد بصوت واطي: كذااااااااااب .. 
فارس: السموحه .. 
مناف زعلانه: .................. 
فارس: دلوعه .. 
مناف: ...................... 
فارس: يلا عاد ردي .. والله انشغلت اليوم .. 
مناف: زين خلك في شغلك .. مع السلامه .. 
فارس: يه يه يه .. لحظه يا بنت .. 
مناف: شتبي ؟
فارس: ليش زعلانه ؟
مناف: مب زعلانه
فارس: عيني في عينج
مناف: لاتستخف دمك
فارس: انتي اللي دمج عسل .. 
مناف: اففففففففف 
فارس طول على صوت الراديو: مناف يا قلبي .. شو فيج 
مناف: مافيني شي .. 
فارس: ليش معصبه زين .. قلت لج انشغلت 
مناف: يعني كلش ما شفت تلفونك؟
فارس: والله ما شفته .. الله يعلم باللي مريت فيه
مناف: ..............
فارس: يا قلبي .. ردي عاد .. 
مناف" يا قلبي .. ايه عليك يا فارس .. والله حبيتك وصرت اداري عليك وماقدر اصبر عنك"
مناف: شتبي اقول ؟
فارس: ليش زعلانه ؟
مناف: خفت عليك يوم ما رديت علي .. 
فارس: مناف .. 
مناف: نعم ..
فارس: خفتي علي والله .. 
مناف: والله من قعدت للصلاه واتصلت لك ومارديت .. ما نمت ..
فارس: فديت اللي ما نامت عشاني .. ايه عليج مناف .. اسف والله اسف
مناف: مره ثانيه طمني عليك لو برنه بس اعرف انك بخير .. 
فارس: عيوني لج يا مناف .. عيوني لج .. لا تزعلين 
مناف: ................ 
فارس: يلا عاد بسج زعل .. 
مناف: مب زعلانه .. 
فارس: فديت اللي ما يزعلون انا .. 
مناف منحرجه: فارس انتبه لكلامك لو سمحت .. 
فارس" وايد خذت عليها": اسف .. 
مناف تنهي المكالمه: زين بخليك الحين .. الدكتور دخل القاعه .. 
فارس: مع السلامه .. 
سكر منها وهو مبتسم .. وطى صوت الراديو .. والتفت عليه محمد .. 
محمد: فروس .. تحبها؟ 
فارس: تعلقت فيها يا حمودي .. 
محمد: تعلقت فيها يعني تعودت عليها ولا حبيتها .. 
فارس: والله حبيتها .. 
محمد: هلا هلا .. روووح يالحب .. 
فارس: دخلت يا قلبي من غير ما صدها .. 
محمد: والله وطحت فشباك الحب .. الله عليك .. زين قولي شو قلت لها لما طولت على صوت الراديو .. 
فارس: احلف انت بس .. 
محمد: خلك طبيعي .. 
فارس طول على اغنية راشد الماجد .. المحبه وكان يسمع هالمقطع
" المحبه نارها نار ودواها دوا .. انت في قربك سعاده وفي بعدك عذاب "
محمد: يا ويل حالك يا فروووس .. 
ابتسم فارس .. وتم يسوق يهدوء وهو سرحان .. محمد كان مستانس لفارس .. حس انه سعيد بالحب .. راحوا يتغدون في مطعم .. وفارس كان مستانس ويسولف .. حس انه لما قال لمحمد انه حب مناف ارتاح .. قالها بثقه لانه حاس ان مناف بعد بدت تحبه .. وهو حس بالهاشي وتأكد منه من بعد اتصالها وهي خايفه عليه تتطمن .. خلصوا غداهم وراحوا الجمعيه يشترون اغراض للشقه 
بعدين راحوا الشقه يقيلون .. 

رن عبدالعزيز والمتصل كان يوسف .. 
عبدالعزيز: هلا والله بوخليفه ..
يوسف: حيالله بوسعود .. شخبارك ؟
عبدالعزيز: طيب الله يسلمك .. شخبارك انت ؟
يوسف: تمام والله .. وين انت فالجامعه .. 
عبدالعزيز: اي .. باقي لي محاظره وحده واخلص .. 
يوسف: يعطيك العافيه .. زين بوسعود لي فضيت بغيتك بموضوع .. 
عبدالعزيز: آمرني بوخليفه .. 
يوسف: ما يآمر عليك العدو فديتك .. بس لي فضيت كلمني .. 
عبدالعزيز: ان شاء الله .. 
يوسف: يلا ما طول عليك .. وانتظر اتصالك 
عبدالعزيز: بإذن الله .. سكر من يوسف والفضول ذابحه يعرف الموضوع .. 
اما يوسف سكر وهو على اعصابه .. " يارب تنجح الخطه " 
رجعت الريم من المدرسه .. وقالت لها امها ان فارس اتصل كان يبيها .. بس ما قالت لها انه يبي غرض له من غرفة اخوها محمد .. 
الريم باستغراب: يمه فارس اتصل يبيني .. 
ام محمد: اي يمه .. عاد قلت له انج فالمدرسه .. وقال بيتصل العصر .. 
الريم " فارس يبيني .. شو يبي فيني ؟" 
ام محمد: يلا يمه بدلي ملابسج وتعالي تغدي .. 
الريم: مابي اتغدى .. 
ام محمد: ليش يمه؟
الريم وهي رايحه: كلت فالمدرسه ..
ام محمد: زين يمه .. اللي تشوفينه .. 
راحت الريم الغرفه وكل تفكيرها بمكالمة فارس .. 
الريم" ياربي شو يبي فارس .. ؟؟" بدلت ملابس المدرسه وطلعت كتبها عشان تحل واجباتها .. 
مر الوقت ولا حست بنفسها من كثر ما كانت مندمجه مع الكتب .. الا الخدامه اطق عليها الباب ..
الخدامه: مدام ريم .. 
الريم: نعم ..
الخدامه: ماما يقول تعالي في تلفون ..
الريم تركت الكتب وبسرعه نزلت " اكيد فارس " 
اول ما وصلت الصاله خذت السماعه من يد امها من غير من غير حتى ما تسألها من المتصل ..
الريم: الووو 
فارس: السلام عليكم .. 
الريم ويها صار احمر: عليكم السلام .. 
فارس: شحالج الريم .. شو مسويه ؟
الريم: الحمدلله طيبه .. 
فارس: اليوم طالعه مكان؟
الريم مستغربه وزاد ارتباكها: لا .. لالا مو طالعه مكان .. 
فارس" شو فيها متوتره": زسن بامر عليج عشان اعطيج التلفون اللي قالج عنه محمد .. 
الريم بخيبه: اي التلفون .. زين الساعه كم بتمر؟
فارس: الساعه 6 ان شاء الله .. ويقولج محمد جهزي له ثياب .. والتلفون هو مخزن فيه رقم واحد بس .. وحاطه على الصامت .. تحملي تتعبثين فيه .. ويقولج خشي الجوال لاحد يشوفه عندج .. 
الريم: ان شاء الله .. في شي ثاني بعد .. 
فارس: لا لو في شي .. بيتصل لج محمد على الجوال .. 
الريم تنافخ: زين .. 
فارس " شو فيها ذي؟": يلا مع السلامه .. 
سكرت قبل ما يخلص فارس كلامه .. 
فارس" يه .. شو هالحركه بعد " 
اما الريم سكرت وهي مقهوره .. على بالها ان فارس متصل يبي يقولها شي .. او يبين اعجابه فيها لانها اكبر بنات عمه ومن زمان ما شافوا بعض .. 
الريم " مالت عليه .. متصل يوصل لي رساله من محمد .. على بالي متصل يبي يسمع صوتي " 
راحت واحلام المراهقه في بالها عن فارس .. عشمت نفسها بحبه لها .. 
الريم " لا اكيد هو قال لمحمد انا بتصل .. عشان يسمع صوتي .. فديته " 

طلع عبدالعزيز من المحاظره .. سلم على ربعه وركب السياره محرك بيروح البيت .. مر خذ له كرك على دربه واتصل بيوسف .. 
عبدالعزيز: حيالله الغالي .. 
يوسف: هلا والله بوسعود .. 
عبدالعزبز: شحالك ؟
يوسف: طيب الله يسلمك .. 
عبدالعزيز: آمرني بوخليفه ..
يوسف: السموحه وترتك .. 
عبدالعزيز: يعني مو وايد .. 
يوسف: ههههههههه .. زين بوسعود بغيت في شغيله صغيره عشان الاهل .. 
عبدالعزيز: عيوني لك والله .. 
يوسف: اختك الكبيره تدرس لغه انجليزيه فالجامعه صح .. 
عبدالعزيز: توأمي .. اي تدرس انجليزي .. 
يوسف"ايه عليها": الله يسلمك اختي ماخذه مواد اختياريه .. و عندها بحث .. بس ماعندها فكره عن الماده جديده عليها .. وتبي مساعده في البحث .. 
عبدالعزيز: ولا يهمك .. اكلم اختي اليوم .. بس عطني اسم الماده واخليها تجهز لها كل شي ..
يوسف: ما تقصر فديتك .. بس انا بجيب لك الكتاب واختي مخططه على اللي تبيه .. 
عبدالعزيز: صار الغالي .. 
يوسف: بامرعليك المغرب .. بنطلع وبعطيك الكتاب .. 
عبدالعزيز: ولا يهمك .. نتلاقى المغرب بأذن الله
سكر يوسف وهو على اعصابه " الله يسر "
وصل عبدالعزيز البيت العصر .. وهو يتغدا فتح الموضوع مع فاطمه .. 
عبدالعزيز: فطامي .. اليوم باجيب لج كتاب اخت رفيجي تبي منج مساعده في الماده اللي ماخذتها
فاطمه: اي ماده؟ 
عبدالعزيز: مادري .. بس هاي ماخذه ماده اختياريه وعندها بحث ومو عارفه تسويه .. تقدرين تساعدينها .. 
فاطمه: من عيوني .. افا عليك
عبدالعزيز: جزاج الله الف خير اختي .. 
فاطمه " يا ترى من يكون صاحبه ذي " 
كمل عبدالعزيز غداه وفاطمه كانت معاه تسولف .. ودخلت عليهم مريم .. 
مريم: بالعافيه عزيز .. 
عبدالعزيز: الله يعافيج .. 
مريم: فطيم .. حاسه بخوف .. 
فاطمه التفت عليها: خوف .. من شو خايفه ؟ 
مريم: مادري .. بس متورتره .. 
عبدالعزيز: مسويه شي ؟
مريم: لا والله .. بس متوتره و خايفه .. 
فاطمه: وووي .. بسم الله ..
عبدالعزيز: زين قومي صلي ركعتين وان شاء الله تهدين .. 
مريم وهي رايحه: ان شاء الله .. 
التفت فاطمه على اخوها: شو فيها مرايم .. 
عبدالعزيز: مادري .. روحي شوفي اختج .. 
فاطمه: ان شاء الله .. طلعت ورا اختها .. وهي رايحه رن تلفون البيت .. وراحت ترد
فاطمه: السلام عليكم ..
ام محمد: عليكم السلام .
فاطمه: هلا مرت عمي ..
ام محمد: شحالج يمه ايمان ؟
فاطمه: الحمدلله .. بس انا فاطمه مو ايمان ..
ام محمد: ههههههه .. اصواتكم تتشابه .. 
فاطمه: ههههههه .. آمريني مرت عمي .. 
ام محمد: الوالده موجوده .. 
فاطمه: اي .. لحظه اناديها لج .. راحت فاطمه تنادي امها .. وبعدين راحت عند اختها .. 
دخلت الغرفه وكانت مريم تصلي .. قعدت على السرير وتنتظرها تخلص .. سلمت مريم والتفت على اختها ..
مريم: هلا فطيم ..
فاطمه: ها فديتج .. مرتاحه الحين .. 
مريم مبتسمه: اي الحمدلله .. وايد ارتحت .. 
فاطمه: الحمدلله .. زين امشي ننزل تحت عند ابوي .. 
مريم: يلا .. الا بسألج فطيم فارس وينه .. ما بين اليوم .. 
فاطمه " فارس لو تدرين عنه" : اليوم طلع من وقت .. قالي عنده شغل وايد .. 
مريم: والله وحشني فديته .. 
وهم نازلين كان جاسم طالع من المطبخ ومعاه سلطان .. 
جاسم: سلطون .. متى بنروح عاد .. 
سلطان: دريولكم موجود .. 
جاسم: اعتقد ..
سلطان: تأكد يلا .. لان مافي وقت بيسكر المحل .. 
جاسم: زين هات جوالك .. خذ الجوال واتصل في الدريول .. 
جاسم: انت وين ؟
الدريول: داخل بيت ..
جاسم: زين شغل الموتر باطلع .. 
الدريول: ان شاء الله .. 
جاسم: قدام يا ولد .. 
مريم: هااااا .. على وين .. 
جاسم: ههههههههه .. شوي عندنا شغل ..
فاطمه: شو هالشغل .. لازم اعرف ..
سلطان: شغل ريايل .. شو تبون ؟
فاطمه: لا لا .. اعرفكم بتروحون تغازلون .. 
جاسم وحط يده على ويهه: صاااااااااادوه ..
سلطان يطالع جاسم باستغراب .. 
مريم: ههاااااااي .. يالمغازلجين .. 
سلطان: تصدقون هالخبل جسوووم 
جاسم: لاه لاه لاه .. لاتغير كلامك سلطووون 
البنات: ههههههههههههه 
جاسم: نمزح .. بنروح نجيب اشرطه حق السوني .. 
فاطمه: اخاف بس اشرطه حق السوني .. 
سلطان بعفويه: جويسم لسانك فارط .. 
مريم: يعني صج كلام جسوووووووم 
سلطان سحب جاسم وطلع .. اما البنات ماتوا عليهم من الضحك .. 
فاطمه: يجنن سلطان .. 
مريم: وحليله عسل والله .. 
راحوا البنات الصاله وكان ابوهم موجود مع ايمان وعبدالعزيز .. قعدوا معاهم لين الساعه 11 فالليل .. وبعدين كلن توجه لغرفته عشان يرتاح .. ويستعدون ليوم جديد .. فاطمه كانت تفكر في بحث اخت صاحب عبدالعزيز .. 
فاطمه " منو من ربع عزيز اللي اخته بالجامعه ؟.. الله يستر بس .. وان شاء الله ابيض ويه اخوي"
اما مريم .. رجع لها الاحساس بالخوف والقلق .. كانت خايفه من شي مجهول وبيصير لها .. 
بس مو عارفه شو هالشي .. اما في غرفة ام وابوفارس .. كانوا قاعدين يطالعون التلفزيون .. 
التفتت ام فارس على زوجها وهي مبتسمه .. 
ام فارس: بوفارس .. 
بوفارس: هلا والله .. 
ام فارس: اليوم كلمتني ام محمد .. وسكتت .. 
بوفارس: زين .. 
ام فارس: خالد ولد اخوك طلب مريم فديتها .. 
بوفارس مبتسم: هاذي الساعه المباركه .. 
ام فارس: والله فرحت يوم سمعت كلامها .. 
بوفارس: فديت مرايم والله .. تستاهل .. بس فطامي اكبر منها .. 
ام فارس: الولد اختار مريم .. 
بوفارس نزل راسه: زين ماختار .. 
ام فارس: عسى ماشر بوفارس .؟
بوفارس: الله يكبر حظها مرايم ..
ام فارس: زعلان على فطيم ؟
بوفارس: شوي .. تعرفين معزة هالبنت في قلبي .. 
ام فارس: بإذن الله .. بيجي نصيبها .. وبتاخذ خيرة الريايل .. 
بوفارس: آمين .. انا بكلم اخوانها .. وانتي شوفي البنت واخي رايها .. من حقها ترفض لو مابغته 
ام فارس: صح كلامك .. ولا يهمك .. 
بوفارس قام بيروح .. مسكته ام فارس .. 
ام فارس: علامك ما فرحت لبنتك .. 
بوفارس: والله فرحان بس فطيم كاسره خاطري .. 
ام فارس: يا ولد الحلال مافي فرق من اللي تعرس قبل .. 
بوفارس ابتسم: خير ان شاء الله .. ومشى راح عند السرير .. حط راسه ونام وفطيم كاسره خاطره 
ام فارس " فديت فطيم .. الله يرزقها بولد الحلال اللي يستاهلها .. يا رب العالمين " 
في هالاثناء عبدالعزيز كان يحاول ينام ..وفجأه تذكر كتاب اخت يوسف ( المزعوم ) خذ الكتاب وطلع من الغرفه متوجه لغرفة فاطمه .. طق الباب .. فاطمه كانت قاعده تسوي بحث على النت ..
قامت فتحت الباب: هلا عزيز .. حياك
دخل عبدالعزيز: ما نمتي للحين .. 
فاطمه: لا اتصفح النت شوي عندي بحث .. 
عبدالعزيز: على طاري البحث .. تفضلي الكتاب نسيت اعطيج اياه لما رجعت .. اخت يوسف رفيجي اللي تبي البحث .. عاد هالله هالله فيها .. الريال موصيني .. بس اخذي راحتج فيه .. متى ما خلصتيه عطيني اوديه له .. 
فاطمه " يوسف": ان شاء الله اخوي .. 
عبدالعزيز: واذا ماعرفتي شي .. قولي لي عشان ابلغه لو تكلمينها يكون احسن .. 
فاطمه: لا ولا يهمك .. اعرف هالمقرر .. ماخذته الكورس اللي فات .. 
عبدالعزيز بارتياح: زين الحمدلله .. مابي اغلبج الصراحه .. ولا ابي انحرج مع الريال 
فاطمه: لا ولايهمك .. باسوي لها شغل يبيض الويه .. 
عبدالعزيز: فديتج يا فطيم .. يلا فديتج .. اخليج مع شغلج .. ولا تسهرين نامي بكره عندج دوام ..
فاطمه: ان شاء الله عزيز .. 
طلع عبدالعزيز .. وعلى طول فاطمه سكرت الباب وراه وقفلته .. رجعت عند سريرها وتمت تتأمل الكتاب .. وشمت نفس الريحه اللي كانت في جوالها اللي كسره يوسف لما دعمها فالمستشفى .. 
فاطمه " وااي .. نفس الريحه " غمضت عيونها وحضنت الكتاب .. فتحت عيونها بابتسامه وتمت تتصفح الكتاب .. شافت ورقه مطويه في نص الكتاب ومدبسه .. ترددت تفتحها .. بس لما فتحتها 
قرت احلى كلام ممكن ينكتب لها .. وكان نص الرساله كالآتي:
(( مشكوره على احلى هديه .. يا احلى بنت .. من غير ماشم الريحه انتي في بالي .. واصلا انتي فالقلب من سنين .. لاتستغربين من هالكلام انا عشقتج من اول يوم شفتج فيه .. واشكر الصدفه اللي جمعتنا يا احلى بنت .. على فكره سالفة البحث لاتهتمين فيها .. بس كنت حاب اوصل لج مشاعري على الورق .. انتظر ردج الغاليه .. محبج يوسف )) 
فاطمه تمت تقرى الورقه بتمعن مره ثانيه .. 
فاطمه" عاشقني من سنين؟! متى شافني .. ماذكر ان ويهه مر علي من قبل ؟ يالله كلامه رووعه .. بس شيطان مع سالفة البحث .. ياربي شو برد عليه .. معقوله انا بديت احبه .. اهتمامه فيني جذبني له .. وهو مزيون ماعليه زود " .. ما نامت فاطمه وهي تفكر بالرساله .. وشلون بترد عليه .. خذتها الافكار بعيد بعيد .. لعالم مافيه الا هي ويوسف .. 
اما محمد وفارس الهايتين كانوا في الشيشه .. سوالف مع الشباب ولعب ورق .. 
محمد: فروس بكره مر علي من وقت .. 
فارس: ان شاء الله .. بس ليش؟
محمد: ابي أأجر لي سياره .. 
فارس: والله مخاسير هالزعله .. طلعت عليك اكثر من بيع السوق .. 
محمد: اففف تقولي .. 
فارس: بعدين ليش تاجر .. باعطيك موتري استعمله لين تتصلح الامور 
محمد: يا ريال مابي اكلف عليك .. 
فارس: لا تكلف علي ولا شي .. انت بتعبي بانزين .. وانت بتدفع لي اجار السياره .. على بالك بعطيك اياها ببلاش .. هع احلم .. 
محمد: لوع الله جبدك يا فروس .. تذلني يا اسود الويه .. 
فارس ضحك بصوت عالي: ههااااااااااااااااااااااااااي
محمد: الله يرجك يا ريال فضحتنا .. 
فارس: يعجبني شكلك وانت اطالعني وانا اذلك .. 
محمد: سود الله ويهك .. يجي لك يوم .. 
فارس: هههههههههههههه .. احلم 
محمد: احلم .. زين زين بذكرك .. زين يلا قم وصلني .. 
فارس: الساعه كم الحين ؟
محمد: الساعه 1 يالشيخ .. 
فارس: والله تأخر الوقت .. تصدق اليوم ماقعدت فالبيت .. هايت من الصبح .. 
محمد: زين قم وصلني وروح ارتاح .. وكلم الحب عشان تحس انك قضيت يومك صح .. 
فارس: هههههه .. لازم بكلمها .. تبيني اكتئب لو ماسمعت صوتها .. 
محمد: الله عليك يا روميو .. خطير .. ولايق عليك الحب .. 
فارس: عيل شلون .. قاموا وسلموا على الشباب .. و وصل فارس محمد لشقته .. وراح البيت ..
وهو رايح اتصل على مناف .. 
فارس: مساء الورد للورد .. 
مناف: اي مساء الله يخليك .. بدينا يوم جديد .. 
فارس: احم .. صباح يوم جديد للورد .. 
مناف: ههههههه 
فارس: ليش للحين ما نمتي ؟
مناف بعفويه: انتظرك .. سكتت .. لا كنت ادرس .. 
فارس" مسكينه نتنظرني كل هالوقت": اخبار الدراسه عاد تمام .. 
مناف: اوكي .. الحمدلله
فارس: اخبار امج واخوانج ؟
مناف: الحمدلله .. احسن من قبل .. 
فارس: الحمدلله .. 
تموا ساكتين فتره .. وقطع فارس الصمت ..

فارس: مناف .. 
مناف: هلا .. 
فارس" فديت هالصوت" : شكثر باقي لج على التخرج ؟
مناف: اووه .. وايد يمكن 3 سنوات ونص تقريبا .. 
فارس: الله يعينج .. وشدي حيلج 
مناف: ان شاء الله .. 
فارس: مناف .. ودي اشوفج .. 
مناف: هاا 
فارس: والله ودي اشوفج 
مناف: لا الوقت متأخر الحين .. بعدين ليش تشوفني .. 
فارس لا شعوريا: مشتاق لنظره من عيونج .. 
مناف: هااا .. 
فارس: ارجوج مناف .. 
مناف: ............. 
فارس: مناف ردي عاد .. 
مناف: لا فارس .. الوقت متأخر .. 
فارس: والله ودي بنظره من عيونج .. وبعدين ابي البسج الاسواره .. 
مناف تذكرت الاسواره: ......................
فارس: يلا يا بنت .. بامرج الحين .. 
مناف بخوف: ان شاء الله .. 
استانس فارس .. وغير وجهته الي بيت مناف .. 
مناف: زين اول ماتوصل اتصلي .. 
فارس: ولا يهمج .. سكر منها وكان طلير من الفرحه .. 
فارس " فديت عمرها كانت تنتظر اتصالي .. ايه عليها " .. وصل قريب البيت واتصل لها .. 
فارس: هلا والله .. 
مناف: انت وين ؟
فارس: قريب .. جيبي الاسواره البسج اياها .. 
مناف: ان شاء الله .. وكان مبين الخوف بصوتها .. 
فارس: فديتج ليش خايفه ؟
مناف: مادري .. خايفه يا فارس .. 
فارس: دام انا موجود انتي لاتحافين .. زين يلا انا انتظر عند الباب .. 
مناف: زين ..خذت الاسواره وطلعت له عند الباب .. واول ما فتحت الباب شافت فارس واقف مبتسم عند السياره .. قرب منها .. 
فارس مبتسم: شحالج الغاليه .. 
مناف منزله راسها: الحمدلله .. 
فارس: رفعي راسج اشوفج عاد .. 
مناف رفعت راسها لانها كانت مشتاقه تشوف فارس .. 
فارس: جبتي الاسواره ؟
مناف: اي .. ومدت يدها عطته الاسواره .. 
خذها منها وهو يطالع ويها .. 
فارس: زين قربي خل اسكرها على يدج .. 
مناف: هاا 
فارس: قربي ما راح اكلج .. 
قربت من شوي .. ومدت يدها .. لبسها الاسواره وغصبن عنه مسك اطراف اصابعها .. 
فارس: تجنن على ايدج .. ايدج اللي محليه الاسواره .. 
مناف منزله راسها: مشكور يا فارس على الهديه الحلوه .. 
قرب منها فارس ومناف ماتت من الخوف: انتي احلى ما فيهالدنيا يا مناف .. 
ابتعدت مناف: ............. 
فارس تم واقف مكانه بس يتأمل جمالها .. بالرغم من الظلام اللي في منطقتهم الا انه كان يشوف مناف بوضوح .. 
فارس: مناف .. ودي اقولج شي .. 
مناف: تفضل .. 
فارس: بس اول رفعي راسج .. لما تنزلين راسج تحسسيني بعدم اهتمامج بكلامي .. 
مناف رفعت راسها وتلاقت عيونها بعيونه .. 
فارس: مناف .. وسكت شوي .. مناف انتي دخلتي قلبي .. 
هالكلام كان بالنسبه لمناف مثل الصاعقه .. 
مناف تمت اطلع فارس .. 
فارس: شو فيج .. مناف انتي صرتي جزء مني .. يمكن تقولين عني اشياء وايد .. مثلا اني اشفق عليج .. او ابي استغلج . .او بسرعه حبيتج .. مناف انا بعمري ماحبيت بنت .. ولا سمحت لقلبي انه يحب .. بس انتي دخلتي قلبي غصب .. حاولت اني ماحبج بس ماقدرت .. اكتشفت اني كل يوم احبج اكثر من اليوم اللي قبله .. 
مناف: انت ماتحبتي .. انت بس متولع فيني وبجمالي .. 
فارس: ما انكر ان جمالج أسرني .. بس وربي انج دخلتي قلبي من غير ماصدج .. انتي غير كل البنات .. انتي جوهره .. انتي الماسه .. 
مناف ماعرفت ترد على كلام فارس .. تمت تسمعه وهو يتكلم .. 
فارس: ارجوج عطيني فرصه اثبت لج كلامي .. لو بلعب علج او باستغلج .. بكون حقير لانج بنت ناس وعندي خوات اخاف عليهم .. ارجوج عطيني فرصه يا مناف .. ابي اسمع منج رد
مناف منزله راسها: ارجوك لاتحطمني يا فارس .. تراني يتيمه ومالي حد فهالدنيا .. 
فارس: اعتبريني كل هالدنيا .. واوعدج وهاذي كلمه مني .. اني بحافظ عليج مثل ما احافظ على خواتي .. وبصونج وبكون لج كل شي فهالدنيا .. ومحد راح يمسج بشي دام راسي يشم الهوا .. 
مناف بابتسامه ناعمه وهي منزله راسها: اثبت لي كلامك .. 
فارس كان شوي ويطير من الفرح: فديت قلبج يا مناف .. وصدقيني بثبت لج كلامي مع الايام 
مناف: زين فارس لازم اروح الحين .. ومشكور على الاسواره ومشاعرك .. 
فارس: الله يحفظج يا مناف .. يلا روحي داخل فديت قلبج .. 
مناف دخلت بس قبل ماتسكر الباب التفت على فارس .. وطالعته بنظرة دلع وصدت عنه .. ونظرتها ذبحت فارس .. تمت واقف عند الباب يتذكر نظرتها .. 
فارس" يا ويل حالي يا ناس على ذي البنت .. بتذبحني " .. ركب السياره وحرك رايح البيت .. 
وصل البيت وطبعا فاطمه ما نامت من رسالة يوسف .. سمعت باب غرفة فارس ينفتح وطلعت على طول .. 
فاطمه: فارس .. 
التفت عليها فارس: هلا فطيم .. 
فاطمه: وينك طول اليوم ؟؟ الكل يسأل عنك .؟
فارس: انشغلت مع محمد ولد عمي .. 
فاطمه: شو سالفتكم ؟
فارس: مافي سالفه .. فصخ ثوبه وعلقه .. 
فاطمه: افففف .. ريحة الشيشه فايحه في ثوبك فارس .. 
فارس: شاسوي طولت فالشيشه اليوم .. ليش ما نمتي للحين ؟
فاطمه: اشتغل على بحثي .. 
فارس: اها .. 
فاطمه: انت متى بتنام؟
فارس: مادري .. تصدقين مافيني نوم .. 
فاطمه: ولا انا .. 
فارس: شو اخبار البيت اليوم ؟ 
فاطمه: لا جديد والله .. بس فقدناك .. 
فارس: والله انشغلت وايد اليوم .. وانبطح على السرير وتنهد .. 
فاطمه: سلامتك من الآآآه يا فارس .. ليش هالآآآآه .. ليش ؟
فارس: من الركضه من الصبح .. " آآه لو تدرين بس " 
فاطمه: يعطيك العافيه .. اسوي لك عصير لا شاي فديتك.. 
فارس: لا فديت قلبج .. شارب فالقهوه لين الله شافي .. ذبحوني الشباب من الشاي اليوم .. 
فاطمه: زين عيل انا بروح اكمل بحثي .. لو بغيت شي تعالي بكون قاعده .. 
فارس بحزن: ان شاء الله .. 
طلعت فاطمه وفارس كان يراقبها وهي طالعه .. مايدري ليش عورت قلبه .. انكسر خاطره على اخته .. 
فارس" فديت قلبج يا فطيم .. بس ليش مره وحده عورتي قلبي ؟ .. بسم الله " تم يفكر في فاطمه 
وغطت عينه من التعب .. نام بعمق وهدوء .. 
بعد هالليله اللي صارت فيها احداث وايد .. نامت فاطمه مع طلوع الشمس .. ام فارس كانت توها قاعده من النوم ونازله تجهز الريوق لعيالها و زوجها .. كالعاده الجسمي نزل معاها .. 
جاسم: يمه .. 
ام فارس: عيونها .. 
جاسم: شو رايكم نروح البحر يوم الخميس .. 
ام فارس: ووووي شو طاري عليك يبه ؟
جاسم: من زمان ما طلعنا نتونس .. نروح جماعه مع بيت عمي .. 
ام فارس: والله صاج .. يبيلنا نطلع مثل هالطلعه .. 
جاسم: شوفي ابوي اليوم .. عاد يمه
ام فارس: ولا يهمك حبيبي .. باكلمه اليوم عشان نجهز حق يوم الخميس .. 
جاسم ابتسم لامه: مشكوره يمه .. وتم يراقبها وهي تحضر الفطور ومبتسم .. التفت ام فارس على جاسم وهي مبتسمه كلمته .. 
ام فارس: يبه جاسم .. روح قعدهم صارت 6 الا ربع .. 
جاسم: ان شاء الله .. 
راح جاسم يقعدهم .. وبعدين دخل غرفته يبدل للمدرسه .. نزل بوفارس و راه مريم وعزيز بس .. 
ام فارس: وين الباقي؟
مريم: ماتعرفين ايمانو ام الرقاد .. بتقوم الساعه 6 .. فطيم محاضرتها متأخره اليوم .. وفارس مايبي يقوم من الفراش .. 
بوفارس يتثاوب: اعوذ بالله من الشيطان الرجيم .. خذ نفس عميق .. عزيز يبه قعد فروس غصب قوله ابوي يبيك تروح معاه .. 
عبدالعزيز وهو يصب له حليب: ان شاء الله .. ترك كوب الحليب وراح يقعد فارس .. 
مريم خذت كوب عزيز وابتسمت لابوها .. 
بوفارس: بيرجع وبيحشرج تعرفينه .. 
مريم: عادي .. احب العوز عزوز.. آآآه عندي احساس غريب بابا .. 
بوفارس وهو يقطع الجبن: احساس غريب ؟؟ شو اللي تحسينه فديت قلبج ؟
مريم: مادري والله .. من امس وانا حاسه بخوف ومتوتره .. 
بوفارس رفع راسه وطالع ام فارس .. ابتسموا لبعض .. ومريم رفعت حاجب مستغربه من نظراتهم لبعض؟!!؟
ام فارس" فديتها حاسه "
بوفارس" ههههههه .. وحليلج يا مرايم "
مريم: شو فيكم ؟
بوفارس: ولا شي .. صبي لي حليب فديتج ..
مريم استحت انها تناقش امها وابوها .. صبت لابوها حليب ورجعت كملت ريوقها .. نزل عبدالعزيز ومالقى كوبه على الطاوله .. التفت على مريم .. 
عبدالعزيز: صج عاد .. ومشى صوبها .. ومد يده وخذ منها الكوب .. 
مريم: عاااد عزوز ما صدقت برد شوي ..
عبدالعزيز: انا اصب لي عشان يبرد والشيخه تاخذه جاهز .. 
مريم: عاااااااد .. عزوز .. 
بوفارس: هههههه .. قلت لج بيحشرج ..
ام فارس: صبي لج وحطيه فالفريز يبرد .. 
بوفارس وعبدالعزيز: ههههههههههههههههههههه 
مريم: ماما .. ليش 
ام فارس: هههههههه .. فديت بنتي انا .. 
بوفارس: زين اخذي كوبي .. انا ما راح اكمل الحليب .. بوسعود الحين بيسوي لي شاي احمر بالنعناع يعدل المزاج .. صح بوسعود .. 
عبدالعزيز مبتسم: تكلمني يبه ؟
بوفارس يضحك: ههههههه .. قم اشوف سود الله ويهك .. 
الكل: ههههههههههههههه 
عبدالعزيز: من عيوني الثنتين .. 
دخلت عليهم ايمان وكان وراها فارس .. 
ايمان: يالله على المزاج الرايق من الصبح .. 
بوفارس: عليكم السلام بنتي .. صباح الورد .. 
فارس: ايمان تحطين نفسج في مواقف .. 
مريم: بااااااااااااااااايخه .. 
فارس: هههههههههههههه .. حلوه منج اختي .. باس راس امه وابوه .. وقعد معاهم على الطاوله .. 
ام فارس: ها فارس يبه .. اسوي لك سندويش ؟
فارس: لا فديتج .. مالي خاطر على الاكل .. بس ابي اشرب نسكافيه .. 
ام فارس: من عيوني فديتك .. 
عبدالعزيز: هالله هالله .. شفت يا بوفارس .. 
بوفارس: اي والله شفت .. من الصبح انا وانت مجابلينها ولا ملينا عيونها ..
فارس: ياربي ليش تغارون مني هالكثر .. شذنبي اذا امي تموت فيني .. يالله عليكم .. 
ام فارس وهي تسوي النسكافيه: والله احبكم كلكم .. 
عبدالعزيز: لا وين تحبينا .. هالدلع كله لفارس .. انا وابوي مجابلينج ولا حتى مديتي لنا قرص الخبز .. 
بوفارس: على قولتك يا عزيزان .. ولا مدت لنا قرص الخبز .. 
ام فارس منحرجه: فديتكم كلكم والله .. 
فارس: احم .. ما عليج منهم يمه .. يغارون مني .. 
ايمان التفت على مريم: الله يساعدهم .. 
مريم: على قولتج .. وقاموا الخوات رايحين فوق يتجهزون .. اما عبدالعزيز وبوفارس تموا يلعوزون ام فارس .. 
الجسمي واقف عند المرايه ويتنسل .. 
جاسم: حلاتين على الجسمي .. كل يوم يحلو عن قبل .. حلاتين حلاتين .. واااي على شعري الحرير .. بس متى يخط الشنب عشان انسله كل يوم واروح احلق كل اسبوع .. سلااام يالجسمي .. بس جنها مخاسير كل اسبوع احلق .. لا حلاته كل اسبوع بطلع لهم بشكل .. اسبوع مخفف .. اسبوع ملتحي .. اسبوع قافل .. الله عليك يالجسمي .. الهوب هوووووووووووبك يا ولد .. وتم يرتب شعره ويتغزل بنفسه .. الا يشوف ايمان واقفه عند الباب .. 
ايمان: الحمدلله والشكر .. وطلعت .. 
جاسم: هههههههههههههه 
راحت ايمان غرفة فاطمه .. حاولت قد ماتقدر انها تدخل بهدوء .. بس لانها دفشه .. قعدت فاطمه .. 
فاطمه طلعت راسها من تحت اللحاف: هيييييييي .. طلعي برا .. 
ايمان: اوبس .. سوري بس باخذ شنطتج وبطلع .. 
فاطمه غطت راسها: بسرعه .. 
ايمان: زين زين .. كلتينا .. وبسرعه طلعت .. حشى زفتني .. 
مريم وهي نازله: من ؟
ايمان: من غير فطووم .. 
مريم: ههههههههههه .. زين يلا خلصي وراي محاضره 
ايمان: زين انتي بعد .. بس احط كتبي فالشنطه .. 
نزلت مريم .. وبعدها نزل جاسم وآخر وحده ايمان .. 
بوفارس: جاسم يبه .. لو ماتقدر تمشي لاتروح المدرسه .. ارتاح احسن 
جاسم: لا يبه اقدر .. ومعاي العكاز .. 
بوفارس: زين تحمل حد يحوشك من الصبيان وهو ما يدري .. وابتعد عن الزحمه ..
عبدالعزيز: حشى حشى .. هو المتعور وانت اللي تحاتي ..
بوفارس: شوفه ما يمشي عدل .. اخاف حد يدزه وتنفتح الخياطه ولا يتعور .. 
فارس: يبه ما عليك .. هو المتعور وبيحاسب على نفسه بعد ما ذاق الالم .. 
عبدالعزيز: صح .. 
جاسم: صحين بعد .. 
الكل: هههههههههههههههههههه 
طلع بوفارس مع فارس .. عبدالعزيز وصل جاسم المدرسه .. اما ايمان ومريم طلعوا مع السايق .. كانت الوحيده فاطمه اللي فالبيت وام فارس كانت ترتب البيت مع الخدامه .. 
الساعه 8 ونص .. رن منبه فاطمه .. فتحت عيونها بكسل .. تسحبت من السرير على الحمام .. لبست ونزلت تتريق .. شافتها ام فارس .. 
ام فارس: صح النوم .. 
فاطمه: هلا ماما .. وباست راسها 
ام فارس: حبتج العافيه .. 
فاطمه: ماما .. ابي سندويش جبن مع مارتديلا .. 
ام فارس: ان شاء الله يمه .. صبي لج حليب على ماجهز لج السندويش .. 
فاطمه: اوكي .. صبت لها الحليب وتمت تنافخ فيه عشان يبرد .. 
ام فارس: بالعافيه فديت قلبج .. 
خذت من امها السندويش وكلت وهي ساكته .. 
فاطمه: ماما .. وين الدريول .. 
ام فارس: اكيد موجود .. نادت على الخدامه وطلبت منها تقول للدريول يشغل السياره .. 
سلمت على امها وطلعت من البيت .. 
في بيت الجوهره الوضع تقريبا مشابه لروتين بيت بوفارس .. الجوهره تقوم وتجهز الريوق للكل .. 
هنادي: جوجو .. اليوم عندي محاضره وحده ومكسله اروح مايسوى هالمشوار
الجوهره: ومحاضرة الساعه 12 
هنادي: الدكتور معتذر .. 
الجوهره: ويه .. ذكرتيني بذيك الايام .. لما نتعنى والدكتور يعتذر .. 
هنادي: زين انه بلغنا .. ولا كنت بموت من القهر .. 
الجوهره: بس صج ماتسوى هالمشوار على محاضره وحده .. الله يعينج 
يوسف: ويعين الجميع .. صباح الورد 
الجوهره: هلا والله .. 
هنادي: هلا يوسف .. 
الجوهره: اقعد تريق يوسف .. 
يوسف: لا مستعجل .. ابي اروح من وقت اليوم .. بس فديتج شاي من ايدج الحلوه باخذه معاي ..
الجوهره: ان شاء الله .. 
خذ يوسف الكوب وطلع .. شاف خاله وصبح عليه وهو طالع .. دخل سلمان على البنات .. 
سلمان: صباح الخير بناتي .. 
البنات: صباح النور خالي .. 
سلمان: جوجو فديتج ميت من الجوع ابي سندويش من ايدج يا عروسه .. 
هنادي: احلى يا عروسه .. 
الجوهره منحرجه: ولا يهمك خالي .. 
قعد سلمان مع بنات اخته وسرح في عالم ثاني .. راحت هنادي الجامعه والجوهره المدرسه .. اما سلمان طلع من البيت يقضي اشغاله .. 
اما بيت بومحمد .. الوضع غير .. 
بومحمد قاعد في الصاله وكان يصرخ عشان الكل يقعد من النوم .. اسماء كانت نايمه في حضن ابوها .. 
الريم: يبه .. قعد فهد .. 
بومحمد: روحي قعدي علوه وفضول وانا بروح اقعد فهد .. 
الريم: ان شاء الله .. راحت تقعد فاضل .. 
الريم: فاضل .. فضووول .. قوم ولا بيجيك ابوي الحين .. 
فاضل: زين زين .. 
طلعت الريم وراحت غرفة علي .. اول مافتحت الباب شافت علي قاعد على الكمبيوتر .. 
الريم: علوه .. ما نمت من امس ؟
علي: بلا نمت بس قعدت من شوي اخلص كم شغله على الكمبيوتر .. 
الريم: زين شو سويت مع اوراقك ؟
علي: خلاص ردوا علي .. بس ابي اشيك مع الجامعه عشان الشهاده .. 
الريم مبتسمه: مبرووووك .. 
علي: الله يبارك فيج .. 
الريم: زين ابوي يقول تعالوا تريقوا .. 
علي: اوكي .. بلبس وبنزل .. 
طلعت من غرفة علي وكان سلطان نازل ومبين عليه النعاس .. 
الريم: سلطووون .. 
سلطان التفت عليها: خير .. 
الريم: يا مزاجك .. 
نزل سلطان من غير ما يرد عليها .. ضحكت عليه الريم .. وراحت غرفتها عشان تبدل وتنزل تتريق معاهم .. 
خالد طبعا محد يقعده .. وهو بروحه يقعد على المنبه .. طلع من الغرفه وشاف ابوه شايل اسماء وساحب فهد وراه .. وفهد كان مدوخ .. 
بومحمد: هالولد مايشبع نوم .. 
خالد: ههههههه .. زين انت نزل اسامي ..
بومحمد: خلها فديتها .. 
ونزلوا مع بعض .. وفهد كان مدوخ واسماء نايمه وخالد يضحك عليهم .. ام محمد لما شافتهم جي .. 
ام محمد: ويه ويه ويه .. ليش شايل اسومه .. نزلها خل تقعد .. 
بومحمد: انا بقعدها خل تنام شوي فديتها .. 
فاضل: لا والله .. احنا ننزف والشيخه اسماء فديتها .. 
بومحمد: قم صب لي حليب وعن الخربطه الزايده من الصبح .. 
فاضل: احتج .. 
خالد: احتج ياخي .. محد ماسكك
الريم: ليش مقهورين من الجنس الناعم .. 
سلطان ويقلد الريم: ليش مقهورين من الجنس الناعم .. 
علي: اي ليش مقهورين ؟
خالد: عاد تعرف من اللي بيموت من القهر ؟
علي: من ؟
خالد: واحد على يمينك .. والثاني يسارك .. وكان فاضل يمين علي .. وسلطان يساره .. 
علي التفت يمن على فاضل: الله يساعدك .. والتفت يسار على سلطان: عاد انت الله يساعدك من قلب .. 
ام محمد: هههههههه .. فديت فاضل وسلطان والله
فاضل يتدلع: يا ماماي .. هئ هئ هئ 
الريم: فضووول عبيط .. 
سلطان: ايه عليك يا فضول
فاضل: ايه عليك يا سلطون .. 
بومحمد: الله يشفيكم .. 
الكل: ههههههههههههه 
بومحمد مسك يد اسماء: اسامي .. اسومه .. حبيبتي يلا قومي .. 
اسماء مغمضه عيونه: بس شويه .. 
بومحمد: يلا ماما .. قومي عشان تروحين المدرسه 
اسماء تبطل عيونها: بابا .. بس شويه .. 
بومحمد باس جبهتها: خلص شويه .. من الصبح وانتي تقولين شويه .. 
اسماء استسلمت وقعدت في حضن ابوها .. جات ام محمد وخذتها عشان ترتب شعرها وتلبسها .. 
ام محمد: فديت اسامي انا .. 
بومحمد التفت على الريم: اريامي .. 
الريم: نعم يبه .. 
بومحمد: محمد شو اخباره؟
الريم ويها صار احمر: محمد .. يبه مادري عنه من سافر .. ماتصل ؟
بومحمد: لا والله .. واتصلت له جواله مبند .. ولا قال لنا وين بيروح ولا شي .. 
خالد: غريبه .. 
علي" اقطع يدي لو كان مسافر .. علينا يحتفلون هالكثر " 
بومحمد موجه كلامه للكل: لو اتصل محمد طمنوني عليه واخذوا رقمه .. 
الكل: ان شاء الله .. 
فهد: شو فيكم؟ 
بومحمد: صح النوم 
سلطان باستخفاف: شحالك؟
فهد عصب وراح غرفته .. 
بومحمد التفت على سلطان: لما انا اكلمه انت ماتدخل سمعت .. 
سلطان نزل راسه: ان شاء الله .. 
بومحمد: زين جي زعلت اخوك .. نقصت عليه .. 
سلطان: آسف .. 
خالد: الله يهديك يا سلطان .. قوم شوفه .. 
سلطان قام من مكانه: ولا يهمك .. 
ام محمد: ما صار شي يا بومحمد زفيت الولد زف .. 
بومحمد: يستاهل .. ليش يتدخل ويكدر خاطر اخوه من الصبح .. 
ام محمد: معليه بس لا تزفه جدام اخوانه .. 
بومحمد: ازف اللي ازفه .. محد يعلمني متى اكلم عيالي .. وقام من مكانه .. 
عيال بومحمد كلهم تموا ساكتين ومنزلين روسهم .. 
خالد: الريم .. قومي لبسي لا تأخرين .. 
الريم: ان شاء الله .. 
خالد: فاضل .. روح شوف سلطان وفهد و وصلهم المدرسه .. 
فاضل: ان شاء الله .. 
قام علي وباس راس امه: مع السلامه يمه .. 
ام محمد: الله يحفظك فديتك .. طمني بعد ماتخلص يبه .. 
علي: ان شاء الله فديتج .. دعواتج الغاليه .. 
ام محمد: الله ايسر لك ويوفقك يا ولدي .. 
علي مبتسم: الله يسمع منج .. 
ام محمد: خالد يبه .. قوم انت بعد لا تتأخر .. 
خالد: انا اروح اي وقت عادي .. 
ام محمد: شعليك المدير .. 
خالد يضحك: هههههههه .. مو عشان مدير ولا راعي الحلال .. بس الموظفين عندي قايمين بالشغل كله .. 
ام محمد: الله يسخر لك عيال الحلال يا ولدي .. 
خالد: فديت قلبج يمه .. الله لايحرمني من دعاويج .. 
ام محمد: فديتكم كلكم والله .. زين خالد فديتك قولي .. 
خالد: هلا يمه .. 
ام محمد: ليش اخترت مرايم ؟ فطيم اكبر منها 
خالد: والله يمه .. مريم انا من زمان ابيها .. بس اشوف ان الحين الوقت مناسب .. الحمدلله اعتمدت على نفسي وهيئت نفسي للعرس .. عشان ما اقصر عليها بشي ..



ام محمد بخبث: من متى تحبها خويلد ؟ ؟
خالد" يا ليلي الليل على اسألتج يا ام محمد": احم .. يمه انا اخترتها لانها طيبه وحلوه و ... 
تقاطعه ام محمد: لاتغير الموضوع .. هههههههه 
خالد قام بيطلع: زين يمه ردي علي اول ماتكلمين مرت عمي .. 
ام محمد: هههههههه كلمتها امس ..
خالد: والله .. 
ام محمد: اي .. بس عاد لازم بيشاورون البنت .. وبيردون علينا .. بعد وين بتلقى احسن من خويلد فديته ..
خالد: هههههههه .. فديت قلبج الغليه .. وبنت عمي ما عليها زود .. 
ام محمد: لا انت متولع فيها .. 
خالد انحرج وطلع بسرعه .. 
طلعت ام محمد من المطعم وراحت فوق عند زوجها .. 
ام محمد: السموحه الغالي .. 
بومحمد قرب منها وباس راسها: انتي اسمحيلي ما كلمتج عدل جدام العيال .. 
ام محمد: ولا يهمك .. بس انا غلطانه تدخلت .. 
بومحمد: لا ماتدخلتي .. اعرف ما هياج قلبج ازف سلطان جدام اخوانه وخواته .. 
ام محمد: والله يعورون قلبي لي صرخت عليهم .. 
بومحمد: بس لازم يتعلم ما يتليقف لو الكبير يكلم حد .. 
ام محمد: معليه يا بومحمد .. غلطه وبيتعلم منها بإذن الله .. 
بومحمد: هاي اللي ابي اوصل له .. انه يتعلم من غلطته .. 
ام محمد: الله يخليك لنا .. ولا يحرمنا منك يت بومحمد .. 
بومحمد: فديتكم كلم والله .. مكانكم قلبي الله يحفظكم .. 
سلمان كعادته يروح الكوفي شوب المعتاد .. يقعد له ساعه يقرى فيها الجريده .. بس من تعرف على نواف تغير روتينه .. صاروا يقعدون مع بعض ويقرون الجريده وبعدين يسولفون شوي .. 
نواف: شرايك نقعد برا .. الجو روعه 
سلمان يطل من الجامه: صدقت .. الغيوم تجنن فالسماء .. 
قاموا وقعدوا برا .. 
سلمان: نواف انت ماعرست للحين ؟
نواف: لا والله .. 
سلمان: كم عمرك؟
نواف: 30 
سلمان: يعطيك طولة العمر .. بس وش اللي مانعك؟
نواف: احس نفسي ما لقيت البنت المناسبه للحين .. 
سلمان: عندك خوات؟
نواف: اخت وحده بس .. ومتزوجه .. وانا عايش مع امي .. 
سلمان: زين اختك ما رشحت لك بنات مني مناك .. 
نواف مبتسم: بلا رشحت لي والوالده بعد رشحت لي .. بس مادخلوا مزاجي .. لما استخير مارتاح .. 
سلمان: الله يوفق لك وتلقى بنت الحلال اللي تسعدك .. 
نواف: الله يسلمك .. وياك .. الا بسألك انت ليش ماتزوجت ؟
سلمان وتنهد: آآه .. شاقولك يا نواف .. انا المفروض اني متزوج من 4 سنين لكن الظروف منعت وكانت اقوى 
نواف مستغرب: ظروف ؟ شكلك عانيت في حياتك يا سلمان .. 
سلمان مبتسم: عيل وش منه هالشعر الابيض اللي فيني .. والله من هم عشته وعذاب ذقته .. 
نواف: الله واكبر .. 
سلمان: لاتستغرب يا نواف .. وتم يسرد لنواف قصته في امريكا .. 
نواف كان يستمع له وتأثر باللي صار له .. وكان منصدم من صموده طول الـ 8 سنين .. و وايد انعجب بشخصيته وتواضعه وقوة قلبه .. من بعد هالجلسه نواف وايد تعلق بسلمان .. واعتبره قدوته .. لقوة شخصيته لتماسكه لكبريائه لولاءه لاصحابه .. قام بأهله اول مارجع .. انعجب بشهامته .. حس ان سلمان مافيه عيوب من كثر اعجابه فيه .. حب فيه صراحته .. هدوء اعصابه .. حكمته .. قراراته السليمه .. طيبة قلبه .. تسامحه عفويته .. صموده .. شاف في ويه سلمان نور قرى الطيبه بعيونه الحنان في كلامه الطيبه بافعاله .. 
سلمان: هاي قصتي .. وانا مختصرها .. مابي اطول عليك بالتفاصيل .. بتعرفها مع الوقت بإذن الله .. 
نواف: ياااااه .. انظلمت وصبرت ونلت يا سلمان .. 
سلمان: الحمدلله على كل حال .. كنت كل يوم احمد ربي واقول الله بيعوضني خير .. وشوف شلون الحين بين اهلي وجماعتي مرتاح البال ولا شايل هم غربه وعذاب .. الحمدلله 
نواف: الحمدلله .. ولو بغيت شي يا سلمان ترا حاضرين لك اخو عزيز وغالي .. 
سلمان: من طيب اصلك والله .. 
استأذن سلمان وطلع راجع البيت .. اما نواف فماقدر ينسى سالفة سلمان .. وايد تأثر بقصته ..
يا شايل الظبي بين ايديك .. يستاهل الظبي من شاله .. " 
بوفارس: الله على بونوره .. 
فارس: .......................
بوفارس: وين سرحت ؟
فارس: ها .. معاك .. معاك .. 
بوفارس: شو اخبار ذيك البنت واهلها ؟
فارس: مثل ما قلت لك .. مادري عنهم من بعد اللي صار .. 
بوفارس: والله معورين قلبي تصدق .. مو قادر اشيلهم من بالي .. 
فارس" آآه .. ولا انا قادر اشيلها من بالي": وين رايحين يبه ؟
بوفارس: بوديك تشوف محل الصراحه ما يتعوض .. موقعه ممتاز .. 
فارس" فديتك قلبك يبه": عاد صاحبه بيبع ولا بيأجر .
بوفارس: اظن انه بيأجر .. 
فارس: ما ينفع .. افضل اني اشتري ماحب ادفع اجار كل شي .. 
بوفارس: زين عطه دفعات .. 
فارس: لو فشل المحل من بيعوضني الدفعات .. انا خسران وهو ماراح يرجع لي الفلوس .. 
بوفارس: عدل كلامك يبه .. انت تفهم في هالامور اكثر مني .. بس لو عجبك المحل والموقع حاول تقنعه يبيع لو كان بيأجر .. 
فارس: خير ان شاء الله .. 
راحوا وشافوا المحل .. وايد عجب فارس .. ومن حسن حظه ان المحل للبيع .. 
فارس: بتبيعه بديكوره ؟
البايع: اي .. انت شراي .. 
فارس: كاش .. 
بوفارس" يعجبني "
فارس: بس قبل لازم اشوف شريكي .. 
البايع: ولا يهمك .. تشاور مع شريكك .. وانا بايعه لك لانك دافع كاش .. 
فارس: اليوم بعد صلاة العشاء برد عليك .. 
البايع: بأذن الله .. 
بوفارس: بارك الله فيك .. يلا يبه فارس .. 
طلعوا من المحل ورن جوال فارس .. ارتبك فارس وانتبه عليه ابوه .. كتم الرنه ورجع الجوال في جيبه
بوفارس: ليش ماترد؟
فارس: هاي واحد من الربع .. مابي اكلمه الحين .. 
بوفارس: شو المشكله لو رديت يعني ؟
فارس: ملعوزني ومابي ارد عليه
بوفارس: ممممممممممممم 
ركبوا السياره ورن جوال فارس مره ثانيه .. وسوا نفس الحركه كتم الرنه وكان مرتبك .. 
بوفارس: ترا لو وحده اللي متصله خذ راحتك ورد عليها .. 
فارس وسهه صار احمر: لا شدعوه وحده .. 
سكتوا وحركوا متجهين لكوفي شوب .. و رن جوال فارس منبهه بوصول رساله .. طلع جواله وفتح الرساله .. التفت عليه ابوه ورفع حاجب .. انحرج فارس ونزل راسه وخبى الجوال في جيبه .. وصلوا الكوفي شوب .. و اختاروا لهم طاوله على زاويه .. قعد بوفارس .. 
بوفارس ملتفت على ولده: وين رايح .. 
فارس: بروح اغسل يدي .. 
بوفارس حاط يده على شنبه: اي ي .. نظيف ولدي .. 
فارس غصبن عنه ضحك: هههههههههه .. عن اذنك
بوفارس: اذنك معاك يالعيار .. 
راح فارس صوب الحمامات .. وعلى طول قرى المسج وكان المسج من محمد .. 
( فروس وينك ماترد .. كلمني اول ماتقعد من النوم ) .. على طول اتصل فارس بمحمد .. 
محمد: صح النوم .. 
فارس: اي نوم الله يغربلك .. اتصالك كلش مو بوقته 
محمد يتثاوب: آآآآه .. وااي انته ؟
فارس: لاتستخف دمك .. كنت مع ابوي .. 
محمد: اوبس .. مع عمي .. 
فارس: تعرف شو يقولي .. 
محمد: شو ؟
فارس: يقولي لو وحده المتصله خذ راحتك و رد عليها .. 
محمد: رووووووووووح يا بوفارس .. هههههههههههههههههههههه 
فارس: الله يغربلك يا حمود .. زين شو بغيت .. 
محمد: فروس مر علي زهقان حدي .. 
فارس: ولا يهمك حمودي .. بس اخلص مع الوالد ونرجع البيت وبمرك ان شاء الله .. 
محمد: شو عنده عمي مرافجك ؟؟ ترا اغار عليك فرووس 
فارس يضحك: هههههههههههههههههههه .. الله يرجك يا حمودي .. خل اروح له الحين ولا بيشك فيني .. 
محمد: ليش يشك فيك ؟
فارس: بعدين اقولك .. 
محمد " اصبر علي فروس ان ما خليت عمي يحشرك": اوكي .. 
فارس: سلااااااام 
رجع عند ابوه اللي كان يقرى المينيو ( قائمة الطعام ) .. رفع راسه بوفارس 
بوفارس: غسلت الحمام عدل .. 
فارس: ها ؟
بوفارس: والله انت مب هين يا فرووس .. 
فارس اكتفى بابتسامه لابوه وفتح المينيو يقراه .. 
كل واحد طلبه شي .. وتموا يسولفون .. وفجأه رن جوال فارس .. وفارس انحرج وكتمه .. ورن مره ثانيه وثالثه 
بوفارس: رد عليها كل هالشوق وماتحس يا فارس .. 
فارس" الله يغربلك يا حمود .. والله انك ماتستحي ": لا هاي ملعوزني اقولك .. 
بوفارس: وايد تتغلى .. ورن جوال فارس مره ثانيه بس كانت الرنه غير ( عالي مستواه) وكانت المتصله مناف 
بوفارس: هاي الرنه غير .. اكيد هاي وحده غير الاولى .. 
كتم الرنه وشوس ويصيح: احم .. سكرت مناف على طول و محود طرش له 3 رسايل ورا بعض .. 
بوفارس: بعد مطرشين لك رسايل .. الله عليك يا فروس معذبهم 
فارس قفل وسكر الجوال .. 
بوفارس: يا ويل حالي عليك .. زين قم نرجع البيت .. 
فارس" يكون احسن لانك قطعن ويهي .. والسبب حمود الدب .. اوريه"
طلعوا من الكوفي شوب وبوفارس كان يسوق بسرعه .. 
فارس: يبه شو عندك طاير ؟
بوفارس: عشان تلحق توصل وترد على البنيات .. 
فارس: هههههههههه .. يبه
بوفارس: ههههههههههه .. 
وصلوا البيت واول ما دخلوا الحوش .. بوفارس قطع فارس تقطع .. 
بوفارس: انزل بسرعه روح شوفهم يلا ليزعلون عليك .. بسرعه .. 
فارس ميت من الضحك: ههههههههههههه .. يبه خلاص قطعت ويهي .. 
بوفارس: هههههههههه .. 
دخلوا البيت وهم يضحكون .. لقوا ام فارس قاعده تقلب قنوات التلفزيون بملل .. التفتت عليهم وابتسمت .. 
ام فارس: حيالله هالويوه .. 
بوفارس: الله يحيج 
فارس با راس امه: شحاج يمه ؟
ام فارس: حبتك العافيه ابوي .. اجيب لكم الشاي والقهوه ؟
بوفارس و فارس: لا .. 
التفت بوفارس على فارس: فارس يبه .. خالد ولد عمك طلب قربنا .. 
فارس مستانس: والله .. خوش كلام .. تستاهل فطيم والله .. 
بوفارس: هو طلب مريم .. 
فارس بصدمه: مريم .. احم .. والله تستاهل مرايم .. وخالد ماعليه كلام .. 
بوفارس قرى حزن فارس على فاطمه .. 
فارس: كمتوا مريم؟
ام فارس: ان شاء الله بكلمها اليوم .. 
فارس: على خير .. لايقين لبعض .. الله يتمم لهم على خير .. 
ام فارس وبوفارس: آآآآمين .. 
بوفارس: بغيت ماي يا ام فارس .. 
ام فارس: ان شاء الله .. وقامت تجيب ماي .. 
بوفارس التفت على ولده: زعلان على فطيم ؟
فارس: نعم .. 
بوفارس: زعلان عشان فطيم؟
فارس: تدري يبه .. امس جاتني الغرفه وتمت نعاي شوي .. مادري ليش وهي طالعه من عندي حزنت عليها ..
واليوم صعقتوني بالخبر ..
بوفارس: مافي فرق بينهم .. 
فارس: بس فطيم مو ناقصها شي .. 
بوفارس: يبه النفس وماتشتهي والقلب ومايهوى .. مانجبر الولد .. وفطيم ان شاء الله بتاخذ نصيبها .. 
فارس: بس احس فطيم بتزعل .. 
بوفارس: لا مابتزعل الا بتفرح لاختها .. فطيم عاقله وعقلها كبير .. 
فارس: بس يبه .. وسكت لان ام فارس دخلت عليهم .. 
استأذن فارس من امه وابوه وراح غرفته يبدل ملابسه .. اول مادخل الغرفه فتح جواله واتصل بمحمد .. 
محمد: هلا والله 
فارس: معليه .. مردوده يا حمود .. 
محمد: شو فيك ؟
فارس: مو مشكله ان ما خليتك تترجاني يا حمود .. ماكون فارس .. 
محمد: تسمع حد يتكلم ؟
فارس: خل عنك العبط يالدب .. 
محمد: انا دب .. تعيب على رشاقتي 
فارس: رشاقتك ها .. 
محمد: زين خلصنا .. انت وايد تتكلم .. متى بتجي يعني ..
فارس: بعد .. زين زين .. كل شي بحسابه ..
محمد: الله عليك يافروس ..
فارس: سلاااام 
محمد: الف سلام لاحلى فارس .. وسكر بسرعه وهو ميت من الضحك ..
فارس: حمود .. اصبر علي .. 
طلع له جينز ازرق فاتح .. وتي شيرت ابيض مكتوب عليه بالعربي ( رووووووح ) .ز تعطر ومشط شعره وطلع 
وهو فالدرب اتصل بمناف .. 
فارس: هلا والله 
مناف: اهلين
فارس: السموحه ما رديت على اتصالج كان الوالد معاي ..
مناف: مو مشكله .. 
فارس: وين انتي؟ 
مناف: فالجامعه .. 
فارس: متى بتخلصين ؟
مناف:خلصت .. 
فارس: الحين بتمين جي تنتظرين الباص ..
مناف: اي 
فارس: زين بمرج انا .. 
مناف: لا ماله داعي .. 
فارس: منااااااااااف
مناف" ايه عليه لي نطق اسمي محلاه ": خير
فارس: هههههه .. يلا جهزي الحين بامر عليج .. 
مناف: ارجوك ماله داعي يا فارس .. 
فارس" يا ويل حالي على الدلع": خلاص انا غيرت طريقي على الجامعه .. خلاص قربت
مناف: ............. 
فارس: بنوته .. 
مناف: نعم .. 
فارس: ترا قعدتج مالها داعي على الفاضي .. 
مناف: مو مشكله والله تعودت يا فارس .. 
فارس: مناف .. لاترديني ولاتحطين بيني وبينج حواجز .. 
مناف منحرجه: آسفه .. 
فارس: يلا الحين بدخل من البوابه .. وانتظرج تحت .. 
مناف: زين .. لبست عبايتها ونزلت .. شافته واقف عند الباب ينتظر .. كان شكله يجنن بدون الغتره .. 
تغطت وطلعت .. شافها فارس وهي تمشي واستخف عليها .. قربت مناف من السياره وقرب من الباب وفتحه لها 
اول ماركبت مناف علقت .. 
مناف: شدعوه اعرف افتح الباب .. على بالك مو شايفه خير .. 
فارس مبتسم: وعليكم السلام .. 
مناف: السلام عليكم .. 
فارس: حيالله مناف .. وايد عصبيه انتي .. 
مناف: لا والله .. ليش تفتح الباب اعرف افتحه .. 
فارس يضحك: هههههه .. زين ادري انج تعرفين تفتحينه .. ليش محتجه .. بس لما افتح الباب هاي من ضمن خدماتي .. 
مناف ضحكت: ههههههه لا والله .. 
فارس يقلدها: لا والله .. 
مناف: عاااااااااد 
فارس: سكري بابج عدل بس .. محتجه عشان فتحت لها الباب .. وطلعت ماتقدر تسكر الباب اصلا .. 
مناف: شدراني بكل قوتي سكرته .. 
فارس: سلامي على الناعمين .. 
مناف: زين .. ليش واقف .. 
فارس: بعد من شافج وين تبينه يمشي ..
مناف بعفويه: فاااارس .. 
فارس" ايه على الدلع ": زين شو تشربين ؟
مناف: ماتفقنا على هالشي .. ودني البيت 
فارس: شو فيج خايفه ؟
مناف: مو خايفه .. بس ودني البيت .. 
فارس: اول نمر اخذ لج شي بارد يبرد على قلبج .. واحنا رايحين بيتكم .. وبالمره ناخذ غدا .. 
مناف: لا ماله داعي غدا .. خيرك فيه بركه للحين ما خلص ..
فارس: الحمدلله .. عليكم بالعافيه .. زين قولي لي شو تشربين ؟
مناف: على ذوقك .. 
فارس: ولا يهمج .. اشربج احلى عصير .. 
مناف منحرجه: مشكور فارس .. 
فارس: ارجوج ماله داعي المجاملات .. 
مناف: غصبن عني يا فارس .. افضالك علي ماتنعد .. 
فارس: هاي مو افضال يا مناف .. هالشي اسويه من غلاتج .. اقصد غلاتكم عندي .. 
مناف ابتسمت " غلاتي ": .................... 
تموا ساكتين فتره .. وقطع عليهم صمتهم تلفون فارس .. طالع التلفون وابتسم بخبث ورد .. 
محمد: يعني متى بتمرني .. 
فارس: آسف انشغلت شوي .. 
محمد: شو ؟؟ انشغلت .. فروووووس .. 
فارس: حمودي انا مشغول لاتعطلني اكلمك بعدين .. 
محمد: شو بعدين .. يعني ترد الحركه .. 
فارس: يعني تقدر تقول جي .. هههههههههههه 
محمد: فروس اعقل وخلك ريال .. 
فارس: شو تقول .. انت مو ريال .. 
محمد: ههههه .. يا اسود الويه اوريك .. 
فارس: انت اسود ويه .. ليش تقول عن نفسك هالكلام .. 
محمد: فروس انت وين ؟
فارس: تبي تعرف انا وين ؟
محمد: اي .. 
فارس: اوكي .. وسكر التلفون في ويه ولد عمه وضحك بانتصار .. هههههههههههه 
فارس التفت على مناف اللي كانت لازقه في الباب .. 
فارس: هاي ولد عمي مسوي فيني حركه بايخه اليوم الصبح .. ورديت له الحركه .. 
مناف: هههههههه .. احسك وايد مع ولد عمك .. 
فارس: شوفي .. هو اقرب الناس لي .. و واثق فيه ثقه عميه .. لانه يبادلني نفس الشي .. 
مناف: ماشاء الله عليكم .. الله يخليكم لبعض .. 
فارس: ان شاء الله .. يعني انا لو مو واثق فيه ما كنت جبته معاي ذاك اليوم ..
مناف: اي ي ي .. بس باين عليه طيب .. 
فارس: من ناحية الطيبه .. قلبه كبير .. 
مناف: ماشاء الله عليه ..
وصلوا عند محل الكوكتيل .. وطلب عصير لهم على ذوقه .. رفعت الغشوه شوي عشان تشرب .. 
التفت عليها فارس: زين قطي الغشوه وشربي على راحتج .. 
مناف: لا انا مرتاحه جي .. بس تسلم على الذوق .. 
فارس: عجبج ..
مناف: اي .. 
فارس: عليج بالعافيه يا قلبي .. وسكت على طول " اففف شلون طلعت مني " .. تموا ساكتين فتره .. 
فارس: مناف تبين اوقف في مكان عشان تشربين على راحتج .. 
مناف: لاتشيل همي يا فارس .. 
فارس: ولا يهمج .. 
وصلوا عند بيت مناف .. نزلت مناف وسلمت على فارس وشكرته على العصير والتوصيله .. 
مناف: جزاك الله الف خير .. 
فارس: بالعافيه .. زين مناف ممكن طلب ؟
مناف: تفضل .. 
فارس: ممكن ترفعين الغشوه شوي .. 
مناف انحرجت: لازم اروح يا فارس .. مع السلامه .. دخلت البيت .. وسكرت وراها الباب بسرعه .. 
فارس: ايه عليها .. بتذبحني .. حرك من جدام بيتهم .. و راح عند محمد .. اتصل له تلفون عشان يجهز ..
فارس: حيالله حماده .. 
محمد: حماده فعينك .. وينك فيه ؟
فارس: روق روق .. انا فالطريق .. 
محمد: لا تتأخر .. 
فارس: ولا يهمك الشيخ 
محمد: يلا مع ويهك .. 
فارس: سلااااام 
سكر محمد وهو مستغرب من فارس " مروق حده الولد .. وين كان ؟" 
وصل فارس عند شقة محمد .. واتصل له تلفون عشان ينزل .. 
محمد: فروس انت تحت ؟

فارس: يا عيوني فروس انته .. اي انا تحت .. 
محمد: يلا نازل وسكر منه " لا الولد فيه بلا اليوم .. خل اروح اشوف سالفته " نزل محمد وفتح باب السياره وفارس معلي على صوت الراديو وومستطرب .. وكان يسمع اغنية ( انت عندي حاجه غير هاذي ما فيها كلام .. عمري وحبي الكبير .. مانته واحد والسلام ) وفارس كان يردد هالمقطع ( انت حاجه فهالزمن ما تتكرر مرتين ) 
محمد: الله عليك يا كازانوفا .. 
فارس: هلا والله حماده .. 
محمد شاف كوب العصير: يالخاين رحت وخذت لك عصير من دوني .. 
فارس يردد هالمقطع ( تدري اني يا غلاي .. صرت اشوف الدنيا فيك ) 
محمد: هييييي .. فروس اصحى من الحلم اللي انت فيه .. 
فارس: آآه يا حمودي .. 
محمد: وين كنت ؟ 
فارس: آآآه كنت فالنعيم .. 
التفت محمد على السيت اللي ورا وشاف شنطه حريميه: فروس من شنطته هاذي ؟!! 
فارس التفت: اوووه .. نست شنطتها .. مسكينه من الربكه والخوف .. 
محمد بطل عيونه: فروووووووووووووووووس .. شو مسوي انت ؟؟
فارس: شو فيك عصبت .. خذتها من الجامعه وعلى دربنا خذت لها عصير و وصلتها البيت .. 
محمد بعصبيه: انت شو اللي صار لمخك فروس .؟؟
فارس: هييييي .. شو فيك .. 
محمد: يعني لهادرجه ارخصت بنت الناس ماتخاف ربك .. 
فارس: انت شو تقول ؟؟ خل افهمك .. انا مو ولد حرام .. اتصلت فيها وقالت لي انها فالجامعه .. وكانت مخلصه محاضرتها .. ولازم تنتظر الباص الساعه 5 المغرب .. قلت لها ماتسوى بمر اوصلج .. رفضت فالبدايه لين انا حطيتها جدام الامر الواقع ومريت عليها .. والله العظيم ماجى في بالي اي شي من الكلام اللي قلته انت .. 
محمد تنفس بارتياح: السموحه فروس .. بس دارت فيني الدنيا لما قلت لي انها كانت معاك .. كنت بذبحك يا فروس لو سويت لها شي سواء غصبن عنها او برضاها .. 
فارس: افا والله يا محمد .. الحمدلله انا مو من هالشباب اللي بيلعب ببنات الناس .. الحمدلله قبل ماسوي شي افكر بخواتي .. 
محمد: لانها يتيمه ومالها حد فالدنيا .. وهي صاينه عمرها وهالشي اللي مخليني احترم هالبنت .. 
فارس: والنعم فيها والله هالبنت .. 
كملوا دربهم رايحين يخلصون اشغالهم .. 
في الجامعه تلاقوا الخوات في الكفتيريا .. 
مريم: ها فطيم متى جيتيي؟
فاطمه: الساعه 9 ونص تقريبا وتوني طالعه من آخر محاضره .. انتي خلصتي ؟
مريم: باقي لي محاضره وحده والحين رايحه .. 
فاطمه: زين .. قبل ماتخلصين طرشي لي مسج عشان اتصل فالدريول .. 
مريم: اوكي .. 
راحت مريم المحاضره .. وفاطمه خذت لها كرواسون مع كابتشينوا وقعدت .. طلعت الكتاب اللي جابه لها يوسف وتمت تقرى رسالته وتفكر فالكلام .. وكانت تفكر كيف بترد عليه .. و في بالها اساله وايد .. واللي ذبحها زود 
( انتي فالقلب من سنين ) هالكلمه خلتها تفكر وايد قبل ماترد عليه .. حطت يدها على خدها ومسكت القلم .. خطت اول كلمه وكانت فديتك .. مسحتها على طول .. فاطمه" شنو فديتك .. وايد تماديت .." قررت تكتب له التالي .. 
(( يوسف .. رسالتك حيرتني .. شو قصدك اني فالقلب من سنين ؟!! اتمنى تفهمني .. و على طاري العطر بصراحه كنت خايفه ان العطر ما يعجبك بس الحمدلله انه راق لك ولا ليكون تجاملني؟ .. والبحث اصبر عليه ما خلصته ههههههه .. عليك حركات .............. تحياتي F ))
تمت تقرى الرساله .. وكانت متردده متى تعطي اخوها .. 
فاطمه " اخاف اعطي عزوز اليوم او بكره ويقولي سريعه .. مممممممم بقوله خذ له الكتاب وخلها تشيك عليه وبعدين ترجعه لي لكمله لها .. ولله خوش فكره " رتبت الرساله ورشت عطر في يدها ومسحت الرساله .. 
وصلها مسج من مريم .. ( فطوم اتصلي حق الدريول بعد شوي بيطلعنا الدكتور) .. اتصلت حق الدريول .. 
وتمت تقرى رسالتها ورسالة يوسف وكانت مبتسمه .. فجأه حست بيد على كتفها .. 
لطيفه: بووووو 
فاطمه بخوف: لطووووووووف .. 
لطيفه ميته من الضحك: هههههههههه .. فطوم شكلج يجنن وانتي متخرعه .. هههههههه 
فاطمه وتضرب لطيفه: يالدبه .. قلبي يدق بسرعه والله خوفتيني .. 
لطيفه: سماااااااالله على قلبهم انا .. 
فاطمه بدلع: مابي وخري عني .. 
لطيفه: يا ويل حالي على الدلع .. فطوم انا مو ريلج تدلعين علي .. 
فاطمه: يا ام لسان .. شعليج ريلج مدلعج اخر دلع .. 
لطيفه: فديته والله .. 
فاطمه: ها لطوف .. حبيتيه .. 
لطيفه: اي والله واموت فيه يا فطيم .. الله عوضني باحمد شيخ يسوى ولد خالتي وهله .. فديته والله
فاطمه: صج احمد بن راشد ريال ينشد فيه الظهر .. الله يتمم لكم على خير .. 
لطيفه مبتسمه: اللهم آمين .. ويكتب لج ولد الحلال اللي يستاهلج يا فطيم .. انتي عمله نادره ما منج ثنين .. 
فاطمه منحرجه: فديتج لطوف .. 
لطيفه: والله يا فطيم ان ريلي يمدح فيكم ويقولي ناس فيهم الخير والبركه .. 
فاطمه: ولد حلال والله .. 
لطيفه شافت الكتاب اللي على الطاوله: فطيم .. شو تسوين بكتاب المقرر اللي فات .. خلصنا منه .. 
فاطمه ارتبكت: هاا وخذت الكتاب وحطته على حظنها .. 
لطيفه: شفيج انخطف لونج ؟
فاطمه: لا .. لا ولاشي .. 
لطيفه: تخشين علي يا فطيم ؟
فاطمه: مافي شي فديتج .. وبسرعه غيرت السالفه.. زين متى حددتوا العرس لطوف .. 
لطيفه بعفويه: والله قلت له الصيف .. قالي نستعيل احسن .. 
فاطمه: اووووب .. شغل عدل الولد .. مستعيل .. 
لطيفه منحرجه: يالدبه .. 
فاطمه: والله حبج الحمدي .. 
لطيفه: من الحمدي ؟
فاطمه: احمد ينادونه الحمدي من يوم هو صغير .. 
لطيفه: تصدقين ما قالي .. 
فاطمه: معليه مع الايام بتعرفين .. 
لطيفه: زين هو كان يحب تنادونه بهالاسم ولا ؟
فاطمه: كان لقبه ومازال .. 
لطيفه: فديته والله .. 
شافوا مريم تمشي من بعيد وتأشر لهم .. 
لطيفه بصوت عالي: هلا والله مرايم .. 
والتفتوا عليها شلة بنات .. وفاطمه رفعت حاجب واطالع البنات .. 
فاطمه: خير في شي .. صدوا عنها البنات وهي ابتسمت لاختها .. وصلت مريم عند الطاوله وتموا تسولف معاهم لطيفه وايد تحب مريم .. 
مريم: حيالله العروس .. ازيك ؟
لطيفه: هلا والله بالحوريه .. حيالله الجمال كله .. 
مريم: لا لا عاد استحي .. 
فاطمه: خفي علينا تستحين .. 
لطيفه: يه يه .. فديت اللي تستحي .. شحالج مرايم ؟
مريم وهي قاعده وتحط كتبها على الطاوله: الحمدلله مثل مانتي شايفتنا .. انت شو اخبارج مع المعرس ؟
لطيفه: والله الحمدلله سهالات .. 
مريم: الحمدلله .. الله ايسر لج فديتج ..
لطيفه: تسلمين لي حبيبتي .. 
مريم: فطيم .. شو فيج ؟ منو اطالعين هناك ؟
فاطمه بعصبيه: الشله اللي هناك .. شكلهم مو عاجبهم لما لطوف نادتج بصوت عالي .. 
لطيفه وقفت وبصوت عالي: ومن اللي مو عاجبه ؟
مريم سحبتها: استهدوا بالله .. وش عليكم منهم .. خلوهم عنكم .. 
فاطمه: لا ذيك ام قميص بيج تنزف .. 
لطيفه: اي وحده؟ 
فاطمه: هذيك اللي قاعده فالزاويه .. وأشرت عليها .. 
لطيفه: وووووي ماسخفها هالبنت .. معاي في محاضرة يوم الاربعاء .. تنرفزني دمها ثقيل وماتنحب .. 
مريم: انتوا ذكروا ربهم وخلوهم عنكم .. 
فاطمه وكانت تخز ام قميص بيج: ما عاد الا هالاشكال بعد .. 
مريم: يالله عليكم انتوا الثنتين تموتون فالمشاكل .. فطيم كلمي الدريول شوفيه وينه 
فاطمه: زين .. 
لطيفه: زين مرايم قولي لي .. شلونج مع الجامعه ؟
مريم: الحمدلله بس سالفة المحاضرات اللي كل محاضره وقت .. للحين ماتعودت عليها .. 
لطيفه: ان شاء الله بتتعودين .. 
مريم: الحمدلله على كل حال .. 
فاطمه: يلا مرايم الدريول عند الباب .. 
مريم: اوكي .. 
سلموا على لطيفه وراحوا .. وهم فالسياره .. 
مريم: فطوم لاتسوين لج مشاكل مع البنات .. 
فاطمه: اي بنات؟
مريم: اللي كنتي تخزينهم من شوي .. 
فاطمه: مادريت بعد اروح ابوس روسهم واستسمح منهم .. 
مريم: مو هاي قصدي .. 
قاطعتها فاطمه: بس شو اللي مو عاجبهم يوم لطوف نادتج بصوت عالي .. خل يولون ولا مفتكره فيهم بعد .. 
مريم: الله يهديج .. 
وصلوا البيت وكانت الساعه 4 العصر .. شافوا سياره غريبه فالحوش استغربوا .. 
فاطمه: سيارة من هاذي ؟
مريم: مادري والله .. بس لو ماخاب ظني انها سيارة رفيج عزيز .. 
فاطمه" يوسف .. فديته": من ؟
مريم: اعتقد يوسف .. لاني كم مره شفته مار على عزيز ..
فاطمه: اهاا .. 
دخلو البيت وكانت ام فارس قاعده مع جاسم وتساعده يحل واجباته .. وبوفارس يتابع المباره .. 
مريم وفاطمه: السلام عليكم .. 
الكل التفت عليهم و ردوا السلام . 
جاسم راح عند مريم: مرااااايم .. 
بوفارس: شوي شوي يبه .. 
مريم حضنته: هلا حبيبي .. شو اخبار المدرسه؟
جاسم: الحمدلله تمام .. 
فاطمه: شدعوه وانا .. 
جاسم ابتسم لها وحضنها: موووووح .. 
فاطمه: فديت قلبك يالجسمي .. 
ام فارس: تعال كمل الواجب .. 
جاسم: اووكي ماماي .. 
الكل: ههههههههههههههههه .. 
انحرج جاسم وراح انخش ورا امه .. 
ام فارس ضحكت عليه: ههههههههههه .. فديته انا .. 
بوفارس التفت على بناته: ماتبون تتغدون ؟
فطيم: لا انا كلت فالجامعه .. 
مريم: انا ابي اتغدا .. انتي شو كلتي ؟
فاطمه: كلت كرواسون لما رحتي المحاضره .. 
مريم: اي ي ي .. زين انا بقول للخدامه تحط لي .. حد بياكل معاي ؟
ام فارس: لا فديتج تغدينا .. بالعافيه يمه .. 
مريم: الله يعافيج .. طلعت مريم من الصاله .. و وراها فاطمه .. 
بوفارس: فطيم .. 
فاطمه: يا لبيه .. رجعت الصاله .. هلا بابا ناديتني ؟
بوفارس: بعد ماتتغدا مريم نادي لي كل اخوانج وخواتج .. بس لاتقولين لمريم خليها تتهنى بغداها .. 
فاطمه: ان شاء الله .. 
راحت فاطمه غرفتها وكانت تفكر في كلام ابوها .. 
فاطمه " شو يبي منا بابا كلنا .. شو بيقول .. الله يستر من الجاي " .. 
نزلت مريم تتغدا .. اما فاطمه راحت غرفة فارس ومالقته .. 
فاطمه: اكيد هايت الاخ .. خل اتصل له .. اتصلت ورد فارس على طول .. 
فارس: هلا والله فطومه .. 
فاطمه: هلا والله .. انت وين ؟
فارس: طالع شوي مع ربعي .. 
فاطمه: زين ابوي يبينا بعد شوي .. كلنا 
فارس" اكيد عشان موضوع مريم وخالد ": خلاص ساعه وبكون عندكم .. 
فاطمه: لا شو ساعه تبي بابا يحشرنا .. ارجوك لا تتأخر .. 
فارس: ممممممممم .. ان شاء الله .. 
فاطمه: زين مع السلامه .. 
فارس: سلام .. 
فاطمه كانت بتسكر الا سمعت صوت محمد عند فارس .. 
فاطمه" محمد !! .. يقولون مسافر .. لا مو محمد .. بلا بلا محمد محد يقول لفارس فروس الا هو .. غريبه شو سالفتهم هذول " .. راحت غرفة ايمان ولقتها نايمه .. قعدتها ..
فاطمه: ايمان .. ايماتني .. قومي بابا يبينا ..
ايمان: هاا 
فاطمه: يلا قومي بابا يبينا كلنا تحت .. 
ايمان تتمدد: آآآآآآآآه .. شو يبي بابا؟
فاطمه: مادري .. يلا مابي ارجع اقعدج مره ثانيه ..
ايمان بكسل: زززززين .. 
طلعت من غرفة ايمان .. ونزلت عندهم فالصاله .. 
فاطمه: بابا .. وين عزيز ؟
بوفارس: مع رفيجه فالميلس .. اتصلي له تلفون .. على الميلس .. 
فاطمه: ان شاء الله .. خذت تلفون الصاله واتصلت .. حست بتوتر .. 
عبدالعزيز: هلا والله .. 
فاطمه: عزيز يقول بابا تعال الصاله يبينا كلنا .. 
عبدالعزيز: كلنا .. شو صاير .. 
فاطمه: علمي علمك .. 
عبدالعزيز: خلاص ولا يهمج لما تتجمعون كلكم رني لي رنه .. 
فاطمه: زين .. بس بابا يقول لا تتأخر .. 
عبدالعزيز: من اللي يقول ؟
فاطمه ببرأه: بابا .. 
عبدالعزبز: كبرتي على بابا يا بابا .. ههههههههههههههه 
فاطمه: لاتعيب ولا بعلم بابا .. 
عبدالعزيز: يا ماماي .. يتعلم علي بابا .. 
يوسف كان مركز مع عبدالعزيز .. لانه حس ان فاطمه المتصله .. 
يوسف" فديت الدلوعه .. ايه عليها " 
فاطمه بدلع قالت لابوها ان عبدالعزيز يعيب عليها .. 
فاطمه: بابا شوف عزيز يعيب علي .. 
بوفارس بصوت يسمع فيه عزيز: عزووووز .. اسكت عن اختك .. 
عبدالعزيز: وااااي خوفتني بابا يهاوشني كله منج .. 
فاطمه: عزوووز .. 
عبدالعزيز: فطيم تجنين وانتي معصبه .. ههههههههه
فاطمه: المهم لا تتأخر .. 
عبدالعزيز: من عيوني يا عيوني .. 
سكرت من اخوها .. وسألها ابوها عن فارس .. 
بوفارٍس: وين الهايت فارس ؟
فاطمه: هههههه .. كلمته وجاي .. 
دخلت ايمان وقعدت جنب امها .. حطت راسها بحضن امها .. وتمت ام فارس تمسح على راس بنتها .. 
ايمان: آآآآآه يا حلات النوم يا حلاته .. 
ام فارس: هههههههه .. ماتشبعون انتوا .. 
ايمان تتثاوب: آآآه .. مانشبع والله مانشبع .. 
دخل عليهم فارس: السلام عليكم جميعا .. 
التفت عليه بوفارس: هاااا .. 
فارس: يبه عااااااااااااااد .. 
بوفارس: ههاااااااااااااااااااااااااااااااااااي .. 
فارس: هههههههههههههه .. والله قطعت ويهي اليوم .. 
بوفارس: ما قلت لي شو سويت ؟؟ 
فارس: على ؟؟
بوفارس: اللي خبري خبرك .. 
فارس وبوفارس: ههاااااااااااااااااي .. ههههههههههههههههههه هههههههههههههه 
الكل يطالعهم باستغراب .. 
ام فارس توجه كلامها لفاطمه: شو فيهم .. 
فاطمه: مادري والله .. 
وعلى ضحكهم دخلت مريم .. 
مريم: شو فيكم ؟
فارس: يا ربي كلهم يغارون مني .. شو ذنبي اذا امي وابوي يموتون فيني .. آآآآه .. 
بوفارس: ههههههههههههههههههههه 
ام فارس: انتوا صاير بعقولكم شي .. 
بوفارس: اتصلوا في عزيز يجي .. 
فاطمه: ان شاء الله .. راحت واتصلت فيه .. 
عيدالعزيز: بابا .. 
فاطمه: يالبايخ .. 

عبدالعزيز: ههههههههههه 
فاطمه: بابا يقول تعال الحين .. 
عبدالعزيز: ان شاء الله بابا .. 
فاطمه: اففف .. وسكرت التلفون .. 
عبدالعزيز: هههههههههههه .. بوخليفه خذ راحتك انا بروح شوي عند الاهل وبرجع .. 
يوسف: ان شاء الله .. 
دخل عبدالعزيز عليهم .. 
عبدالعزيز: بابا .. 
فاطمه: فارس شوفه يعيب علي .. 
فارس: عزيزان .. 
عبدالعزيز: خلاص مو معيب بس لاتقول عزيزان .. 
فارس: اي خلك جي .. 
ايمان: عرفنا كلمة السر .. 
بوفارس: عاد ما طحت الا بلسان ايمان .. 
عبدالعزيز: عاد خل اسمعها تقولها .. 
ايمان: شو بتسوي يعني .. 
عبدالعزيز: تبين تعرفين ؟
ايمان بفضول: اي
عبدالعزيز: انتي قوليها وبتعرفين شو بيجيج مني .. 
بوفارس: زين يا عيالي خلوا عنكم السوالف وخل ندخل في الموضوع الاهم .. 
عيلة بوفارس انظارها متجهه لبوفارس .. 
بوفارس: شوفوا .. خالد ولد عمكم طلب قربنا .. واختار مريم .. 
مريم بصدمه " خالد .. ايه عليه .. " كانت منحرجه ومنزله راسها .. 
يوفارس: شوفي يا بنتي .. انا شاورت امج واخوانج وماعترضوا على ولد عمج .. و قلت لهم ان اللي عنده اعتراض يتكلم و يعطينا سبب .. بس اول ابي رايج .. 
ام فارس حضنت بنتها: فديت قلبج مريامي كبرتي وصرتي عروس .. الفال حق فطيم وايماني .. 
بوفارس: اللهم آمين .. 
فارس وعبدالعزيز: آمين .. 
فارس: مرايم .. الحين احنا ماننتظر رد نهائي منج .. انتي فكري وقرارج النهائي هو اللي بيمشي لو ايش كانت اسبابج
بوفارس: عدل كلام فارس .. القرار لج انتي .. انتي استخيري وفكري فالموضوع عدل فالنهايه انتي اللي بتحددين مصيرج .. 
فاطمه قعدت جنب اختها ومسكت ايدها: مرايم حبيبتي .. فكري فالموضوع من اكثر من ناحيه .. لان بترتبطين بهالقرار لين آخر عمرج ان شاء الله .. وانتي تتحملين نتيجةهالقرار سواء بالرفض او القبول .. صج خالد ولد عمنا وكلنا نعرف اخلاقه والله يكمله بعقله .. بس الاستخاره مفروضه يا حبيبتي .. الخيره فيما اختاره الله .. صفي نفسج وبالج للاستخاره .. ولاتفكرين في اي شي ثاني .. والله يوفقج فديتج ..


بوفارس غرقت عيونه من موقف فاطمه: عين العقل كلامج يا فطيم .. 
فاطمه: انا بنتك انت ربيتني وام فارس ماقصرت .. ونزلت راسها من الاحراج .. 
ام فارس طبعا صاحت .. فارس يطالع فاطمه بفخر .. اما عبدالعزيز حضن توأمه .. 
عبدالعزيز: الله يكتب لج ولد الحلال اللي يستاهلج يا فطيم .. وباس راسها .. قعد جنب مريم .. 
عبدالعزيز: انا طبعا ماراح ازيد على كلامهم .. كفوا و وفوا بصراحه .. فكري واستخيري و القرار قرارج انتي .. 
عبدالعزيز وايد تأثر و خنقته العبره .. استأذن وطلع .. 
ام فارس تمت تمسح دموعها .. جاسم كان يطالعهم ومبتسم بس من داخله متأثر بموقف فاطمه .. 
اما ايمان الجامده ما حركت ساكن .. قامت وباست اختها .. 
ايمان: مبروك يا مرايم وخالد يسواج .. 
ام فارس: فديت قلبج يا بنتي .. وانا بعد مابزيد عليهم .. بس قومي معاي الغرفه ابي اتكلم معاج .. 
فاطمه تلطف الجو: زين مايصير انا آجي معاكم .. 
ايمان: ياللقافه .. 
ام فارس: انثبروا انتوا الثنتين .. 
ايمان وفاطمه: هههههههههههه .. . 
راحت ام فارس و مريم وراها .. بوفارس مازال متأثر بموقف فاطمه .. ناداها تجي عنده .. 
فارس: فطامي تعالي عندي .. 
فاطمه: هلا بابا .. وقعدت جنبه .. 
بوفارس مسك يدها وقام: تعالي معاي نتمشى برا شوي .. 
ايمان: شو السالفه .. كل من سحب واحد وطلع .. الله لنا .. اقول الجسمي عطني يدك وتعال نتمشى شوي .. 
بوفارس و فاطمه : ههههههههههههههههه .. وطلعوا يتمشون فالحوش .. 
بوفارس: فطيم بسألج وجاوبيني من غير مجامله .. 
فاطمه: ان شاء الله بابا .. 
بوفارس: الحين لما زفيت لكم خبر مريم .. انتي ماحسيتي بالغيره، او ما قلتي في نفسج ليش مريم مو انا ؟
فاطمه: بصراحه بابا .. هالخطوه كنت متوقعتها من خالد ولد عمي .. 
بوفارس باستغراب: متوقعتها ؟ شو قصدج؟
فاطمه: بابا .. الريم بنت عمي قالت لي ان خالد هيمان ويحب مريم .. 
بوفارس متعجب: خالد هيمان بمريم ! ولا عمري لاحظت عليه .. 
فاطمه: اصلا هو مابين لاحد كلش .. وانت تعرف طبع خالد .. هادي ودوم في حاله .. 
بوفارس: اهااا .. زين يا فطيم ابيج تعرفين مريم لما خطبها خالد مو معناته ان انتي مو احلى منها او محد يبيج بس هاي نصيب .. 
فاطمه مبتسمه: بابا .. انا احب الخير لأهلي وادري انه نصيب .. وكلن ياخذ نصيبه باللي مكتوب له .. 
بوفارس: والله يا فطيم ماعرف شو اقولج .. كلامج كبير كبير .. الله يخليج لشبابج ويكتب لج ولد الحلال اللي يسواج .. والله اني زعلت لما قالت لي امج انه اختار مريم .. انا اموت فيكم كلكم بس كان ودي لو انه اختارج يا قلبي .. 
فاطمه: بابا .. عاااد خالد .. 
بوفارس طالعها: !!!! 
فاطمه: لاطالعني جي .. ماحسه يليق لي .. 
بوفارس: وانا اقول ايمان طالعه ملسونه على من؟ 
فاطمه: ههههههههه .. 
تم بوفارس يسولف مع بنته شوي .. وطلع عبدالعزيز من الميلس ومعاه يوسف .. التفت بوفارس وفاطمه انخشت ورا ابوها .. 
بوفارس: بوسعود .. 
التفت عبدالعزيز: هلا .. 
بوفارس: دخلوا شوي بنروح داخل .. 
يوسف على طول دخل الميلس .. 
عبدالعزيز: ان شاء الله .. التفت ومالقى يوسف .. فتح باب الميلس واعتذر منه .. 
يوسف: ولا يهمك .. انت شلون مانتبهت ان هلك برا ؟
عبدالعزيز: مو عوايدهم يتمشون فالحوش هالحزه وجدام الميلس .. دوم يقعدون ورا فالحديقه .. 
يوسف: حصل خير يا ريال .. 
عبدالعزيز: ثواني بس اشوفهم دخلوا 
يوسف: اوكي " ايه عليها وهي منخشه ورا ابوها .. الله يحفظها " سرح يوسف بخصلات فاطمه اللي كانت تتطاير فالهوا وهي منخشه ورا ابوها .. كانت معلقه ايدها على كتوف ابوها وانتبه لاصابع يدها .. شعرها كان يتطاير فالهوا وهي تحاول تجمعه بيدها .. لما دخل يوسف الميلس طل عليهم من الدريشه .. شاف بوفارس وهو يسحب فاطمه من ايدها ويمشي معاها بسرعه للصاله وكانوا يضحكون على الموقف .. يوسف ماقدر يستحمل المنظر شكل فاطمه وضحكتها .. 
يوسف" ما شاء الله عليها .. شيخة كل البنات هاذي عمري ما شفت بجمالها "
عبدالعزيز: يوسف .. بوخليفه .. شو فيه الريال .. هيييييييييييي .. 
يوسف: هلا والله .. 
عبدالعزيز: وين سرحت ؟
يوسف: هههههههههه .. ولا مكان .. راحوا هلك ؟
عبدالعزيز: اي يلا نطلع .. 
طلعوا من الميلس وايمان كانت واقفه عند دريشة الصاله .. ( الجامه عاكس .. اللي برا مايشوفون اللي داخل )
ايمان " ماشاء الله على صديق عزوز مزيون وا حلاته شكله هيبه .. جسم وشكله ماشاء الله عليه "
طلعوا الشاب مع بعض .. فاطمه راحت غرفتها .. مريم كانت مع امها .. ايمان قعدت مع جاسم وابوها فالصاله و كانت تساعد جاسم يحل واجباته .. فارس طبعا راح غرفته .. 

مناف من رجعت البيت وكانت مو على بعضها .. 
مناف " انا شلون سويت جي .. شلون وافقت اركب معاه السياره .. وشلون خضعت لكلامه .. ارخصت بنفسي ليش؟ عشان حبيت فارس .. بس اللي سويته غلط .. ولازم اوقف فارس عند حده .. مع ان نيته طيبه بس بعد اللي صار اليوم غلط .. يعني لو ابوي كان عايش كنت بسوي هالشي .. والا استغلت وضعي .. آآه غلط اللي سويته غلط .. وايد تجرأت .. اخوي من توفى صار له تقريبا شهر وانا ماخذه راحتي مع فارس ولا كأني في حزن 
اسغفر الله العظيم .. استغفر الله العظيم " .. قامت وصلت ركعتين وتمت تدعي لابوها واخوها .. كانت تصيح لانها حست بالغلط اللي سوته .. بعد ما خلصت صلاتها اتصلت لفارس .. فارس كان يشتغل على الكمبيوتر وناسي الجوال على الصامت .. بعد فتره انتبه وشاف رقمها .. اتصل فيها على طول .. 
فارس: هلا والله .. 
مناف بحزن: اهلين فارس ..
فارس: شو فيج ؟
مناف: فارس اللي صار اليوم ترا غلط .. 
فارس سكت فتره: ادري يا مناف انه غلط .. وانا حاس بكبرالغلط .. بس تسرعت باللي سويته .. وادري بلشتج معاي .. مو قصدي بس .. وسكت 
مناف: بس ايش ؟
فارس: انتي دخلتي قلبي مناف .. 
مناف: فارس .. معقوله بهالسرعه " ولا كأني انا بعد حبيته "
فارس: ماقدر على قلبي .. وبعديت صرتي جزء مني انا .. تعودت اقوم اسمع صوتج .. تعودت قبل مانام اسمع صوتج .. اموت في شوفج .. احب دلعج .. جمالج فتني .. 
مناف: فارس انت شتقول ؟ يعني انت طمعان فيني ؟
فارس: اي طمعان بقلبج .. ابي حبج .. 
مناف: فارس .. 
فارس: يا عيون فارس انتي .. الحين تأكدتي اني ... 
مناف: انك ايش يا فارس ؟
فارس: احبج يا مناف .. وتنفس بعمق " آآآآآآ ه وقلتها " 
مناف: انت بس معجب فيني .. يمكن عشان جمالي وانا مانكر هالشي .. 
فارس: لا انتي اقتحمتي قلبي غصبن عني .. اول مره شفتج انبهرت بجمالج وهالشي في كل شخص .. لما يشوف بمثل جمالج .. بس شخصيتج غير .. متواضعه بسيطه طيبه .. واللي جذبني لج بكل صراحه .. العفويه بدلعج .. انتي ما تتصنعين الدلع انتي دلوعه بالفطره .. والله يا مناف حبيتج حبيتج حبيتج .. وبخصوص اللي صار اليوم اوعدج انه ما يتكرر انا وايد اندفعت ناحيتج مناف وتعلقت فيج .. صج عرفتج من فتره قصيره من شهر تقريبا بس عواطفي ماقدر اتحكم فيها .. دخلتي قلبي يا مناف وانا عند وعدي .. بحافظ عليج وبدافع عنج .. واللي صار اليوم درس لنا .. نوعد بعض انه ما يتكرر .. والله اخاف ربي فالغلط .. واخاف ربي فيج انتي لؤلؤتي الثمينه اللي ماخلي حد يشوفها او انه يسرقها مني .. باحفظج في قلبي .. مكانج قلبي يا مناف .. 
مناف: فارس ماعرف شقول لك بعد هالكلام .. انت ولد ناس وتخاف على خواتك .. واتمنى خوفك على خواتك مثل خوفك علي .. 
فارس: قلت لج .. انتي لؤلؤتي اللي مكانج قلبي .. غاليه يا مناف غاليه .. 
مناف: فارس اخاف انك معجب وتكون متسرع بقرارك .. 
فارس: في حياتي ماتسرعت بأي قرار اتخذته .. وانتي اغلى قرار اتخذته .. 
مناف: شلون ؟
فارس: انتي اللي قررت ادخلها حياتي .. وبكون لج للأبد يا مناف .. للأبد 
مناف: .................... 
فارس: شوفي انتي يمكن مو مستوعبه كلامي .. بس في حياتي ما عشت الحب ولا عرفته .. وبثبت لج اني لج ان انتي لي انا وبس .. الايام بتثبت لج يا قلبي .. 
مناف: اتمنى ما تكون متسرع يا فارس .. 
فارس مبتسم: ولو تسرعت بيكون احلى قرار اتخذته .. 
مناف: احم .. زين انا بخليك الحين .. 
فارس: اتمنى تفكرين في كلامي عدل يا مناف .. 
مناف: ان شاء الله .. سكرت من فارس وكانت شوي وتطير من الوناسه .. 
مناف: يحبني وااااااي .. يحبني يحبني .. 
اما فارس استغرب من نفسه " شلون طلع منه كل هالكلام .. فديت قلبج يا مناف " 
انسدح على السرير وغمض عيونه وهو مبتسم .. حس براحه لما قال لمناف اللي بخاطره .. 

.........................


يوسف وعبدالعزيز كانوا رايحين كوفي شوب .. وكان الكوفي شوب زحمه .. بالعافيه لقوا لهم طاوله .. قعدوا وتموا يتفرجون على الناس شوي وقعدوا يسولفون .. 
عبدالعزيز: بوخليفه .. شوف شوف .. 
يوسف: وين ؟
عبدالعزيز: شوف البنت اللي تناظرك هناك 
يوسف التفت وشاف بنت وايد جميله .. صد يوسف صوب عبدالعزيز وتم يسولف .. 
عبدالعزيز: البنت ذابت فيك شوفها .. 
يوسف: وش لي فيها ؟ خلها عنك
عبدالعزيز: الله عليك ياثقيل انت .. 
يوسف: لا يبه ما تستهويني هالاشكال .. 
عبدالعزيز: عيل كيف ذوقك بعد ؟
يوسف: احب الجمال الطبيعي .. 
عبدالعزيز: وهالبنت جميله ماشاء الله عليها .. 
يوسف: مانكر انها جميله بس صبغت جمالها بألوان .. 
عبدالعزيز: بس بعد حلوه
يوسف: ما علينا .. قولي شصار على البحث ؟ ان شاء الله ما كون عطلت اختك عن دراستها ؟
عبدالعزيز: بالعكس .. الا قالت لي اختي انها خذت هالماده وبتجهز لاختك بحث مرتب .. 
يوسف" ايه عليها .. يعني قرت الرساله ": ما تقصرون والله غلبتكم معاي .. 
عبدالعزيز: ولو يا بوخليفه .. انت تمون .. 
يوسف: تسلم لي والله .. 
عبدالعزيز: بس تدري يوسف .. 
يوسف: هلا .. 
عبدالعزيز: البنت ولا شلت عينها .. 
يوسف مبتسم: انت للحين معاها .. 
عبدالعزيز: والله انها استخفت عليك .. الله عليك عذبتها 
يوسف وصد صوب البنت .. الا البنت تأشر على التلفون وهي مبتسمه ليوسف .. 
يوسف صد صوب عبدالعزيز: شوفها .. قوية عين .. تأشر لي على الجوال .. 
عبدالعزيز: اففففف .. صج قويه .. طاحت من عيني والله .. ورن جوال عبدالعزيز وكان المتصل فاضل .. 
فاضل: حيالله بوسعود .. 
عبدالعزيز: هلا والله فاضل .. شحالك ولد عمي .؟
فاضل: الحمدلله .. انت وين ؟
عبدالعزيز: في الكوفي شوب .. 
فاضل: مع من ؟
عبدالعزيز: مع بوخليفه .. 
فاضل: هلا هلا .. من ورانا .. 
عبدالعزيز ضحك .. وأشر ليوسف .. 
يوسف: من هاي فضول ؟
عبدالعزيز هز راسه بنعم .. 
يوسف: عطني اكلمه شوي .. 
عبدالعزيز: تفضل في واحد يبي يكلمك .. 
فاضل: افااااااااا يا بوخليفه .. ماهقيتكم تسونها من وراي .. 
يوسف: ههههههههههههه .. بوسعود دوخني اليوم .. 
عبدالعزيز: انا !! .. هاا الحين بتحط كل شي على راسي ..
يوسف: اقوله خل نكلم فاضل .. قالي لأ خله عنك هاذي مزعج .. 
فاضل: انتوا وين انا جايكم الحين .. 
يوسف: لا يا فاضل استهدي بالله ولاتتهور .. 
عبدالعزيز: يوسف .. الله يغربلك والله يسويها ويجينا الحين 
فاضل: عيل ماسويها .. انا الحين جايكم .. قولي اي كوفي شوب انتوا ؟ 
قاله يوسف عن مكانهم وتم يضحك مع عبدالعزيز .. سكروا من فاضل اللي طلع كان في دربه للكوفي شوب .. 
يوسف: اما ولد عمك مربوش .. 
عبدالعزيز: من قلب .. ترا ماعنده وقت .. لو تتصل فيه 3 الفجر وتقوله نروح المكان الفلاني .. قالك قداااام .. ولاعنده فيها .. 
يوسف: وحليله .. ربشه ربشه الولد .. 
عبدالعزيز: زين شو نطلب بنكمل نص ساعه واحنا للحين ما طلبنا شي .. 
يوسف: ننتظر ولد عمك ولا يسوي لنا حفله بعد .. 
عبدالعزيز: صدقني لو نطلب قبل ما يجي ليقيم المحل على راسه .. فاضل اعرفه 
يوسف: ههههههههه .. التفت يوسف الا يشوف البنت تأشر له على الجوال مره ثانيه .. صد عنها وتم يفكر فيها 
يوسف" ليش تسوي جي هالبنت ؟ الله يهديها " .. قطع عليه حبل افكاره صوت فاضل وكانوا معاه خالد وعلي .. 
فاضل: السلااااااااام شباب .. 
سلموا الشباب على بعض .. 
فاضل: يلا على حساب من ؟
خالد: اثقل يا مرجوج .. 
عبدالعزيز: ولايهمك بوحمد .. طلبوا اللي فخاطركم يا شباب وعلى حساب فاضل .. 
الشباب ماتوا من الضحك: ههااااااااااي .. 
علي: اما يا فضول عليك سوالف .. شاد حيلك فالسياره وتقولي بتسنعهم .. 
يوسف: ههههههههههه .. 
خالد انتبه للبنت اللي استخفت على يوسف: بوخليفه .. عندكم معجبات .. 
يوسف: الله وكيلك من اول ماقعدنا وهي تخز .. 
خالد: رووح يا ولد شغل عدل .. 
علي: حرام عليك بوخليفه .. نظره ولو جبر خاطر .. 
عبدالعزيز: احاول فيه من شوي مو راضي .. 
فاضل: خلاص خلوا الموضوع علي .. 
خالد: شو بتسوي ؟ وبصدمه .. اووووب شوفها تأشر على الجوال .. 
علي: تكفى ضبطها .. 
فاضل: ايوه عندك ايها .. 
عبدالعزيز: يا جماعه لاتحاولون الولد راسه يابس .. 
فاضل: عطها الرقم وبعدين حولها علي .. 
يوسف: الله واكبر عليك يا فضول .. خلوها عنكم .. هالبنت جريئه .. واللي تسوي حركاتها شتتوقع تكون .. 
خالد: على قولتك .. زين كل واحد يطلب لان الريال له ساعه واقف .. 
علي بعبط: دام فاضل اللي بيدفع انا باثقل العشا .. 
فاضل: شووو .. منو يقول اني بادفع .. لا يسلم راسكم .. الخونه هم اللي بيدفعون .. 
عبدالعزيز ويوسف: احناااا 
خالد: زين ولاتزعلون اطلبوا وعلي اللي بيدفع .. 
علي: صج عااد .. على بالكم بتحطوني فالشيمه وبدفع .. يبه انا باكل وبحرك .. 
عبدالعزيز: فشلتونا عيال عمي .. طلعتوا زطاطوه .. امري لله يلا طلبوا وعلى يوسف الفاتوره .. 
الكل:هههههههههههههههه .. 
يوسف: كل واحد قال الفاتوره على الثاني انا بعطيكم راي .. 
خالد: واحنا نسمع ..
يوسف: ولاحد فينا يدفع الفاتوره بس نطلب طلب جامد اوكي .. ولما يجي الجرسون نقوله محد جاب فلوس .. ونسكت ومحد يطلع اللي بجيبه .. وهو بكل بساطه بينادي المدير وسالفه وغيره .. 
علي: زين وبعدين .. 
يوسف: بنقول للمدير اسمح لنا وبنحاول معاه .. وهو اكيد بيرفض .. 
فاضل: صح ..
يوسف: بنقوله نغسل الصحون .. وش قلتوا ..
عبدالعزيز: قداااام ماعندي مشكله .. 
فاضل: والله خوش فكره .. 
علي: ماعندي مانع ..
خالد: من صجكم .. !!
يوسف: انا عن نفسي ماعندي مشكله .. 
فاضل: انا اوكي .. 
عبدالعزيز: معاكم .. 
علي: حلاااااته .. 
خالد: زين انا بدفع .. 
يوسف: مو مسالة من يدفع .. ذكرى حلوه .. نستعبط عليهم شوي .. 
علي: الكيمره في السياره اروح اجيبها ؟
فاضل: فديت اخوي اللي يقرى افكاري .. 
خالد: هيييييييي .. انتوا والله تفشلون .. 
عبدالعزيز: شو نفشل .. عيش حياتك .. كم مره بنعيش ؟
خالد: والله انتوا ماعندكم عقول .. اكيد انجنيتوا .. 
علي: يلا رايح اجيب الكيمره وراجع طلبوا .. وفاضل يعرف طلبي .. 
يوسف: هههههههه .. حلو حلو .. 
خالد منصدم: والله حاله .. تدبست فيكم يالمقاليع .. 
عبدالعزيز: لو فارس ومحمد معانا كان على طول وافقوا .. 
خالد: الا على طاري فارس .. وينه هاليومين ما يبين ؟
عبدالعزيز: موجود .. بس مانشوفه وايد فالبيت .. ما يجيك الشركه ؟
خالد: ماشفته .. ومحمد بعد مسافر .. 
فاضل: بسكم سوالف .. انا طلبت لي وحق علوه .. ويوسف خلص .. يلا دوركم .. 
يوسف: هالله هالله بالطلبيه الجامده .. 
خالد: والله انا مادري شلون وافقت على كلامكم .. 
طلب خالد و عبدالعزيز بعد طلب .. رجع لهم علي والكيمره في جيبه .. 
علي: ها بشروا .. 
يوسف: كل شي تمام التمام .. 
علي: حلو .. متى بيجهز الطلب ؟
فاضل: يعني نص ساعه .. 
خالد: يلا عاد جوعان .. 
علي: ولا يهمك واصل واصل الطلب .. وصور خالد .. 
خالد: ايييي انت .. شلون ما قلت لي عالاقل اضبط القعده .. 
يوسف: ههههههههه .. تحب الكيمره .. 
خالد: وايد .. احب اتصور مادري ليش .. 
فاضل: انا عكس خالد ماحب اتصور .. 
علي: زين باخلي الجرسون يصورنا اوكي .. 
الكل: يلااا .. 
عطوا الجرسون الكيمره وطلبوا منه يصورهم .. وبعديت تموا يسولفون لين وصل الطلب .. فهالاثناء كان محمد يتصل حق الريم اخته على الجوال اللي جابه لها .. 
محمد: هلا اريامي .. 
الريم: هلا والله محمد .. 
محمد: شخباركم .. واخبار اليهال ؟
الريم: الحمدلله كلنا بخير .. وعيالك فديتهم فاقدينكم والله .. بس ابوي مو مقصر وقته كله لهم .. 
محمد: معليه .. فتره وتعدي ان شاء الله .. 
الريم بإحراج: محمد ممكن سؤال ؟
محمد ومتوقع سؤال اخته: هلا اريامي 
الريم: شو صاير يا محمد؟
محمد وتنهد: آآآآآه .. ماصاير شي .. بس احنا مسافرين موفالبلاد .. كلها كم يوم بإذن الله وبنرجع .. 
الريم" علينا مسافرين": زين وين مسافرين ؟
محمد "اسألتج ماتخلص يالريم": قريب قريب .. المهم لو في شي اتصلي لي على هالرقم زين .. 
الريم: ان شاء الله .. 
سكر منها وهو يفكر في وضعه .. عياله وحشوه .. زوجته وحشته بالرغم من اللي سوته فيه .. بس لانها في قلبه .. ومحد ملك قلبه الا هي .. 
محمد" ليش يا ساره .. انتي حب حياتي ليش سويتي جي .. شو الغرض من هاي كله .. وفاطمه بنت عمي اللي ما عمري فكرت فيها ولا طرت على بالي .. خليتيني غصبن عني افكر فيها .. صرت اشتاق لشوفتها .. الله يسامحج يا ساره " .. اتصل بفارس عشان يمر عليه .. 
محمد: فرووووس .. ماتشبع رقاد انت .. 
فارس: آآآآآآآآآآه يا حمود تعبان والله .. 
محمد: تعبان مادري شو تسوي .. 
فارس: الله يغربلك شو بعد شو اسوي .. كفايه الهياته وياك .. 
محمد: افففف .. صج الهياته تهلك الواحد .. 
فارس: زين بقولك .. اتصل سلمان اليوم .. 
محمد: سلمان خال يوسف .؟
فارس: اي .. كلمني العصر وقالي نتلاقى فالشيشه .. 
محمد: وحليله هالسلمان وايد احبه .. زين الساعه كم عاد ؟
فارس: مممممممم الساعه كم الحين ؟
محمد: الساعه 9 ونص .. 
فارس: شوووووو .. 9 ونص .. 
محمد: ليكون تأخرنا ؟
فارس: لا هو قالي الساعه 10 ونص او 11 .. بس انا نمت كل هالوقت .. 
محمد: ليش من متى نايم ؟
فارس: الساعه 6 تقريبا .. 
محمد: يا مال العافيه .. قم يلا قم .. 
فارس: يا ليلي الليل .. الجوال كله مس كولات .. 
محمد بخبث : من بيتصل هالكثر يعني .. 
فارس: سكر حلجك احسن لك .. 
محمد: يا قلبي .. 
فارس: زين انا بقوم اتكشخ الحين .. وبمرك .. 
محمد: صار .. وانا انتظرك .. 
فارس: سلااااام 
سكر فارس من محمد .. وشيك على مكالماته .. ومناف كانت متصله 4 مرات .. اما باقي المكالمات كانت من ربعه وموظفين الشركه .. اتصل بمناف .. 
فارس: هلا والله .. 
مناف: هلا فارس .. شخبارك؟
فارس: الحمدلله .. ترا شنطتج نسيتيها في سيارتي .. 
مناف: ادري .. عشان جي متصله ابيها .. 
فارس: لا باخذها لي .. 
مناف: شتبي فيها ؟
فارس: كيفي شعليج ابيها .. 
مناف: عااااد .. 
فارس" آآه يالدلع اللي بيذبحني": شو تبين فيها .. محد قالج نزلي وانسيها .. 
مناف: ماتعمدت انساها .. 
فارس: كيفج عاد .. مايخصني متعمده ولا قاصده .. 
مناف: شفيك ابي اراجع المحاضرات ..
فارس: زين كسرتي خاطري .. بس بعد بفكر اجيبها او لأ .. 
مناف ويأست: خلاص مابيها زين .. 
فارس: فديت اللي زعلت انا .. 
مناف: ......... 
فارس: زين متى بتنامين انتي ؟
مناف وماده بوزها: مالك خص .. 
فارس: هههههههه .. يعني الحين او بعد ساعه او متأخر .. 
مناف: مادري .. 
فارس: يلا اشوف روحي نامي الحين .. 
مناف: مابي .. وقت مابنام بنام .. 
فارس: لا حلفت عليج تنامين الحين .. 
مناف: هييييييييي .. لا تلعوزني .. 
فارس: فديت هيييي انا .. 
مناف انحرجت: ............. 
فارس: زين ياقلبه .. انا بمر على ولد عمي وبروح مشوار وبمر اجيب لج الشنطه اوكي .. 
مناف: يعني الساعه كم ؟
فارس: يمكن الساعه 12
مناف: لاااا .. وايد متأخر
فارس: ولا يهمج .. الحين امر على ولد عمي واجيب لج الشنطه .. 
مناف مبتسمه: اوكي .. 
فارس: زين خليني البس واول ماقرب عند بيتكم باتصل فيج .. 
مناف: ان شاء الله .. 
سكر منها وهو مستانس .. لبس وطلع من البيت .. اما مناف كانت طايره من الفرحه .. لانها خلاص حبت فارس. 
وصل فارس عند شقة محمد .. ونزل عنده .. 
فارس: زين قبل مانروح القهوه بمر اودي شنطتها .. 
محمد: اوكي .. زين ما كلمت سلمان ؟
فارس: بلا كلمته .. قالي انه عنده مشوار بيروح المطار يبيج رفيجه توه واصل .. وبيمر علينا .. 
محمد: حلو .. 
فارس: زين يلا نحرك .. 
محمد: ماشربت شايك .. 
فارس: الحين بنروح الشيشه وبيمتلي بطني .. 
محمد: على هواك .. 
طلعوا من شقة محمد .. وفارس كان يشيك على شنطة مناف اللي كانت بالسيت اللي ورا .. اول ماسحبها طاح منها شي على الارض .. نزل فارس يجيبه وكان عصير .. فتح الشنطه يبي يرجعه وشاف كرواسون مأكول نصه وملفوف بكلينكس .. انصدم .. 
فارس" معقوله .. تاكل نص وتودي لاخوانها نص .. يالله الله يعينها هالبنت " .. 
محمد: فروس .. فروس .. نادا مره ثانيه ورد فارس .. 
فارس: هلا .. 
محمد: وين سرحت .. 
فرس: ما سرحت .. يلا يلا شغل السياره .. 
محمد: اوكي .. شغل السياره وكان مستغرب من فارس .. 
ركب فارس السياره وحركوا .. كان محمد اللي يسوق .. 
فارس: حمودي وقف عند الصراف ابي اسحب فلوس .. 
محمد: ولا يهمك .. 
نزل فارس وسحب له مبلغ .. ركب السياره وطلب من محمد يمر محل الورد .. 
محمد باستغراب: ليش ؟
فارس: ابي اخذ غرض من هناك .. 
محمد بعبط: شو بتاخذ عصير ولا شوكلاته ؟
فارس ضحك بصوت عالي: ههااااااااااااااااااااااااي .. لا باخذ وجبة اطفال لك .. 
محمد: هههههههههههههه .. زين انزل خلصني الله يرجك .. 
نزل فارس .. وخذ ورده وحده بس وكان لونها احمر طلع من المحل وركب السياره .. التفت عليه محمد باستغراب .. 
محمد: ليش ورده وحده بس ؟
فارس: ماحب ورود وايد وباقه وعباله .. 
محمد: او انك رومنسي .. 
فارس: غصبن عنك يالدب .. 
محمد: هالانسان يقتهر من رشاقتي ولياقتي .. 
فارس: قصدك العكس .. 
محمد: ايه عليك يا فروس .. زين اوصف لي المكان ماذكره ..
فارس: ن شاءالله .. 
قربوا من بيت مناف واتصل لها فارس .. 
فارس: هلا والله .. 
مناف: هلا فارس .. 
فارس: انا قريب يلا طلعي .. 
مناف: ان شاءالله .. 
فارس: حمودي صف عكس الباب .. 
محمد: اوكي .. 
نزل فارس وطلعت له مناف .. 
فارس: فديت القمر اللي منور هالظلمه .. 
مناف: منزله راسها: هلا فارس .. 
فارس: تفضلي شنطتج .. 
مدت يدها وشاف الاسواره اللي لبسها اياها .. 
مناف: اسمح لي عطلتك .. 
فارس: ولا يهمج .. ولو هالقمر اتعنى له .. 
مناف" وايد يتغزل فيني ": زين لازم ادخل الحين .. 
فارس: زين انتبهي لنفسج يا قلبه .. 
مناف: مع السلامه .. 
دخلت وسكرت الباب وفارس كان يراقبها .. رجع السياره وهو مبتسم .. 
محمد: الله عليك يا بومحمد .. 
فارس التفت على محمد: انا بونايف .. 
محمد: حلاتين يا بونايف .. وحليلك يا فروس والله وصرت تحب ..
فارس: غصبن عني حمودي .. الا الحب اللي ماتخيلت اني بعيشه .. 
محمد: بس الحب حلو يا فروس وايد حلو 
فارس: ايه على الحب .. 
قطع على لحظتهم الرومنسيه تلفون فارس .. وكان الاتصال من مناف .. 
فارس: هلا والله .. 
مناف: فارس
فارس: عيونه .. التفت عليه محمد وابتسم .. 
مناف: والله ماعرف شقولك .. اهاوشك ولا اشكرك .. ماعرف والله
فارس: انا تحت تصرفج .. وعلى طول على صوت الراديو .. 
مناف: ليش حاط لي فلوس .. انا ماطلبت منك ؟ 
فارس: زين انا ابيج تشكريني على الورده اول .. بعدين زفيني على الفلوس .. 
مناف استحت: مشكور على الورده يا فارس .. بس الفــ ..... 
يقاطعها فارس: اعتبريهم دين ورجعيهم لي .. 
مناف: بس انت من قبل .. 
يقاطعها مره ثانيه: ارجوج اللي قبل غير واحنا الحين غير .. 
مناف: اففففف .. 
فارس: فديت هالاف طالعه منج .. ليش مزعله نفسج .. من اليوم ورايح اخذي راحتج معاي اي شي تبينه بس أشري عليه وانا تحت امرج .. 
مناف: ليش كل هاي يا فارس ؟
فارس: فديت قلبج يا مناف .. لاتسأليني ليش .. بس اللي اقولج اياه اتمنى تتقبلينه .. 
مناف: بس انا ماطـ ... 
قاطعها: انتي قلبي وحياتي والله .. 
مناف بدلع: فاااارس .. 
فارس: فديت فارس على شفاهج .. 
مناف: مشكور على الورده .. بس الورد يموت .. 
فارس: وحبي لج ما يموت .. 
مناف "فديته ": زين مشكور على كل شي يا فارس .. بخليك مع ولد عمك .. 
فارس: زين فديتج .. قبل ماتنامين دزي لي مسج 
مناف: ان شاء الله .. 
سكر منها وقصر على صوت الراديو .. التفت على محمد وهو مبتسم .. 
فارس: صج الحب احساس رائع .. واحلى شي لما يجي بوقته .. 
محمد: ايه عليك يا فروس الله يهنيك بهالحب ولا يغير عليك .. 
كملوا دربهم للشييه عشان موعدهم مع سلمان .. 
الحين خل نرجع للشباب في المطعم .. طبعا خذوا راحتهم فالطلبات ولما وصل العشا .. بدوا ياكلون وهم يضحكون ويسولفون .. وكل شوي تصوروا .. خلصوا العشا وطلبوا لهم الحلو .. وخلصوا وطلبوا شاي عشان يهضمون على قولة يوسف .. 
فاضل: الشاي يهضم ؟
عبدالعزيز: دام يوسف قال يهضهم .. 
يكمل علي: يعني يهضم .. بعدين انت مو دافع من جيبك شي .. 
خالد: بس بيغسل بيده شي .. 
الشباب: هههااااااااااااااااي .. 
يوسف: حلوووووه .. وربي حلوووه 
عبدالعزيز: الله يغربلكم .. خليتوا الناس تتفرج علينا .. 
خالد: نخيط عيونهم يعني .. 
علي: خل يتفرجون .. وكفايه ذيك المزيونه اللي بتموت على بوخليفه .. دفعت الفاتوره وتنتظر .. 
فاضل: قسم بالله يوسف .. انت ترفس النعمه بريولك .. 
يوسف: هههههههه .. شبي فيها .. 
فاضل: انت ما عليك ضبطها وعطها رقمي .. 
خالد: فضول .. خل عنك الحركات .. 
فاضل ويهمس لعبدالعزيز: عاد الواحد مايقدر ياخذ راحته جدام خالد .. 
علي غمز لعبدالعزيز وابتسم .. 
خالد: شو قلت فضول ؟
فاضل: ولا شي .. 
يوسف: زين نبدى بتنفيذ الخطه الثانيه .. 
الشباب: يلاااا .. وضحكوا كلهم .. هههههههههههه .. 
انتظروا فتره مع السوالف لين موعد اغلاق المطعم .. 
علي: شباب شدوا حيلكم .. من بيتكلم ؟
كل الانظار اتجهت ليوسف .. يوسف طالهم بخوف ..
يوسف: هاااا .. 
علي: انت بتتكلم ؟
يوسف: يعني انا عطتكم الفكره وانتوا نفذوها .. 
خالد: احنا مانحب ناكل حق حد .. بصراحه يوسف انت انسان ذكي وكلك مواهب ومانقدر نسرق هالموهبه العظيمه اللي عندك .. هاللشي يعتبر ظلم .. وهدم لعقل انسان موهب مثلك ..
الشباب: ههههههههههه .. 
يوسف: يعني مالي مفر منها .. مو مشكله مردوده يا حلوين 
علي نادى الجرسون .. وصل الجرسون كل واحد تم يطالع الثاني والجرسون واقف ينتظر واحد فيهم يتكلم 
تشجع يوسف وتكلم والجرسون كان مصري .. 
يوسف: لو سمحت اخوي .. واخذ الجرسون على جنب او انه منحرج من ربعه و التفت على الشاب وقرب من الجرسون .. 
يوسف: شاب صوره .. التقط له علي صوره مع الجرسون .. والشباب ماتوا من الضحك والجرسون كان متعجب من الحركه بس ضحك مجامله لهم .. التف يوسف على الجرسون ومسوي نفسه منحرج .. 
يوسف: والله ماعرف وش اقولك ؟ 
الجرسون: تفضل .. 
يوسف: الله يسلمك انا عازم الجماعه على العشا .. وبعد ماطلبنا والحمدلله كلنا اقصد يعني تعشوا الجماعه .. لما طلبت الفاتوره وجيت اطلع محفظتي اكتشفت اني ماجبتها .. وبصراحه منحرج منهم وهم يعني مش من المستوى يعني بيحطون في جيوبهم فلوس او يسون حساب انهم ممكن بيدفعون .. يعني ماعرف كيف اوصف لك مدى احراجي .. 
الجرسون مو مستوعب كلام يوسف .. 
الجرسون: انه بتقول ايه ؟
يوسف: الكلام اللي سمعته .. 
الجرسون: والله ان مش عارف اقولك ايه او اتصرف ازاي .. بس خليك ثواني اشوف مدير المطعم .. 
يوسف: خذ راحتك .. دربك خضر .. التفت على الشباب وابتاسمة عبط على ويهه .. 
والجرسون راح لمدير المطعهم وقاله السالفه .. رجع الجرسون ومعاه المدير .. يوسف واقف ينتظرهم ..
المدير: خير حضرتك ؟ في اي مشاكل ؟
يوسف: لا ان شاء الله مافي مشاكل .. بس اعتقد ان الاخ قالك اللي صار .. 
المدير: ايوه هو قالي .. بس انا مستغرب يعني ازاي ماجبتش محفظتك يافندم .. 
يوسف: بعد جل من لا يسهو .. 
المدير: طيب شوف الجماعه اللي معاك .. حد منهم يدفع عنك .. 
يوسف: لا عيب .. انا عازمهم واقولهم دفعوا .. عيب عيب .. شهالكلام .. حط نفسك مكاني .. 
المدير: انا حاس بموقفك يافندم بس انت لازم تتصرف .. 
يوسف: انا مستعد اسوي اي شي .. بس اني اطلبهم فلوس مستحيل .. 
المدير: ازاي يعني مستعد تعمل اي حاجه ؟
يوسف: ارتب لك المطعم بعد ما يطلعون الزباين .. اغسل صحون .. ماعندي مشكله .. 
المدير منحرج: لأ عيب .. ازاي الكلام ده .. انت زبون عندنا .. 
يوسف: بيني وبينك .. انا اصلا ماعندي فلوس .. والجماعه اختاروا المطعم واستحيت اقولهم لأ .. 
المدير: ممممممممم .. طيب شوف حضرتك .. انت هات بطاقتك الشخصيه . وبكره تعال ادفع مافيش مشاكل 
يوسف" هاذي كل شوي طلع لي بفكره": اقولك ماجبت محفظتي .. ولاعندي فلوس اصلا .. بس مستعد اغسل وانظف واكنس .. بس ادفع لاتقولي .. لان بصراحه ماعندي .. 
المدير: مممممممم .. خلاص انا هدفع وانت اعتبره دين وسددهو لي اي وقت .. مفيش مشكله .. 
يوسف" بانتحر .. آآآآه": لا لا دين ولاغيره .. حاول تفهم معاي .. 
المدير: افهم ايه .. 
يوسف: لاتعصب زين .. 
المدير: اما مش معصب ..
يوسف: فلوس ماعندي ماعندي .. فتشني .. 
وتم يوسف يتحايل على المدير .. والشباب يراقبونه من بعيد وعلي صورهم كم صوره .. 
عبدالعزيز: شو سالفته بوخليفه .. شكله متمشكل ؟
خالد: الله يرجكم خل ندفع بلا هالعباله .. او انكم عايشين الدور ذكريات حلوه .. والله حاله .. 
فاضل: اووه شوفوا يوسف جاي ومبتسم .. 
يوسف: يلا يا جماعه بنغسل وانظف المطعم .. 
فاضل: حبيبي والله بوخليفه .. يلا شباب .. علي شغل الكميرا ..
علي: جاهز .. 
عبدالعزيز: سلااااااااام ..
خالد: الله يرجكم .. والله انتوا مقاليع .. 
تم علي يصور الشباب وهم يغسلون الصحون .. ويمسحون الطاولات والارضيه .. وصورهم فيديو شوي .. بس اكثر شي خذ لهم لقطات وهم يلعبون بالصابون ويتزحلقون على الارض .. ويكتون على بعض معاي .. والموظفين اللي يشتغلون فالمطعم استانسوا عليهم وتموا يلعبون معاهم .. وتصورا معاهم .. بعد ماخلصوا .. راحوا الشباب يرتبون اعمارهم .. وفصخوا القفازات والمرايل اللي كانوا لابسينها .. واللي اصلا كانت روعه عليهم وهم كاشخين بالثياب .. بعد هالهيله والوناسه .. رتبوا اعمارهم وتصورا اخر صوره كلهم مع الموظفين وكان معاهم مدير المطعم اللي اكتشف لعبتهم فالاخير .. كان شكل حلو وهم واقفين مع كل اللي يشتغلون فالمطعم المدير: ايه يا جدعان ماتقولوا من البدايه كده .. 
يوسف: ولا يهمك حقكم محفوظ .. 
المدير: لأ عيب يا راجل المره دي خليها علينا .. 
خالد: لا عيب والله .. تاخذها .. 
المدير: لا والله مش حاخذها .. 
علي: خذيها آخرها اطيبها .. 
الشباب كلهم ماتوااا من الضحك على هالكلمه: هههااااااااااي .. ههههههههه .. ههههههههههههه 
المدير: ازاي جبتها يا راجل .. حلوه منك والله العظيم .. 
عبدالعزيز: آآآآه علووه الله يغربلك .. 
علي: قاعدين تتعازمون .. الريال قالكم على حساب المطعم .. هاي اللي صج تحصل مره فالعمر .. 
يوسف: اي والله .. 
الشباب: هههههههههههههههه
خالد: جزاك الله خير .. 
المدير: والله فرصه سعيده .. وخلينا نشوفكم مره ثانيه ان شاء الله .. 
الشباب: ان شاء الله .. 
المدير: بس قبل ماتروحوا في هديه رمزيه لكم من المطعم .. 
فاضل: هديه .؟
المدير: آآه تي شيرتات واقلام ودفاتر .. 
فاضل: حلو ماتقصرون .. عاد انا ابي مريله وكبوس الي يلبسها الطباخ .. 
علي: فضول الله يغربلك فشلتنا .. 
المدير: لا ومالو .. نجيب لو هو يستاهل .. اكثر واحد اشتغل فيكم .. 
فاضل: احم احم .. عشان تعرفون .. 
المدير وزع عليهم الهدايا .. وكان وايد مستانس منهم .. 
المدير: عاوزين نشوف الصور .. 
عبدالعزيز: ولا يهمك .. 
علي: بس نطبعهم ونمرك تشوفهم .. 
المدير: على قولتكم .. ما تقصروا والله .. 
الشباب والمدير: ههههههههههه 
خالد: كوووول اللهجه يالخليجي .. 
المدير: الله يسلمك يافندم .. 
طلعوا الشباب وكانوا مستانسين اخر وناسه .. وطول الدرب يتكلمون في سالفتة المطعهم ومغامرتهم هناك .. 
خالد واخوانه رجعوا بيتهم اما يوسف كان راكب سيارة عبدالعزيز ومخلي سيارته في بيت بوفارس .. 
وصلوا البيت .. و عبدالعزيز نازل من السياره وهو يضحك .. ويوسف كان مغطي فمه عشان مايطلع صوته .. 
عبدالعزيز: بطني .. ماقدر اسكت ..
يوسف: بس تدري احلى يوم مر علي .. 
عبدالعزيز: تعرف .. 
يوسف: لا 
عبدالعزيز: هههههههه .. 
يوسف: كمل وبسك ضحك ..
عبدالعزيز: زين بكمل .. بس لاتضحكني .. 
يوسف: زين زين .. 
عبدالعزيز: في حياتي ماتونست هالوناسه .. صج انت ربشه .. 
يوسف: تسلم تسلم يالربشه .. 
يوسف وعبدالعزيز: هههههههههههههه 
دخلوا الميلس عشان يريحون .. كل واحد حذف عمره على كرسي وتموا ساكتين فتره .. 
يوسف: تدري عزيز .. ان ربعي مو مثلكم 
عبدالعزيز: شلون ؟
يوسف: مممممم .. ربعي يونسون ويضحكون .. بس احسهم يجاملون .. انتوا غير .. احسكم وايد واضحين وعلى طبيعتكم .. ماتتصنعون الضحك او الكلام ..
عبدالعزيز: من طيب اصلك يا يوسف .. 
اعتدل يوسف في قعتدته .. مسك غترته وحطها على كتفه .. فصخ القحفيه وتم يحك شعره .. 
يوسف: آآه .. شعري كله صابون الله يغربلكم .. 
عبدالعزيز: الحين يبيلك شور مضبوط .. 
يوسف: اي والله .. زين علي ولد عمك متي بيجيب الصور ؟
عبدالعزيز: اتوقع بكره العصر او الليل .. 
يوسف قام عشان يطلع: يلا بوسعود استأذن الحين .. 
عبدالعزيز: وين بوخليفه ؟
يوسف: الساعه 1 ونص .. هلك نايمين وهلي مسوين لي تلفون كم مره .. وبكره دوام .. 
عبدالعزيز: ولا يهمك البيت بيتك يا بوخليفه .. 
يوسف: الله يسلمك .. وهو ماشي عند الباب .. اكد على ولد عمك عشان الصور .. 
عبدالعزيز: افا عليك بدون ما تذكرني باكل قلبه .. عشان يطلعهم .. 
يوسف: حلو .. ترتيب الموضوع من ناحيتك .. 
عبدالعزيز: اعتمد .. 
سلموا على بعض .. و عبدالعزيز وصل يوسف لين سيارته و ودعه .. خذ له شور سريع وحذف نفسه على السرير ونام بعمق من التعب 
...................


سلمان كان في المطار مع عبدالهادي .. ينتظرون وصول سميث البلاد .. 
سلمان: تصدق اني مشتاق له .. 
عبدالهادي: والله ايام لما كنا نطلع من مكان ونرتاح في مكان .. 
سلمان: صقالله ذيك الايام .. 
عبدالهادي: فيها الشين والزين .. 
سلمان: مو جنه تاخر ؟ ما نزلت الطياره للحين ؟
عبدالهادي: الطياره نزلت .. بس يمكن متعطل في الجوازات او ينتظر شناطه .. 
سلمان: هذا هو .. 
عبدالهادي: الاشقر اللي معاه القهمه .. 
سلمان: هههههههه .. اي ي ما يخلي حركات مع البادي قارد .. 
عبدالهادي: على باله في امريكا احنا .. 
سلمان وعبدالهادي: هههههههههههههه 
لوح لهم سميث من بعيد .. قرب منهم وسلم عليهم .. كان لقائهم حار .. احضان كلها شوق .. 
سميث: كيف الحال ؟
عبدالهادي: الحمدلله .. 
سميث: اي مس يو 
عبدالهادي: وين العربي وين .. 
سميث: هههههههه .. شويه شويه .. والتفت على سلمان .. 
سلمان حضن سميث: آآآآه .. سميث والله صرت جزء مني .. 
سميث: اوووه سلمان ماي مان .. 
خذوا اخبار بعض وتطمنوا على بعض .. عبدالهادي خذ معاه سميث عشان يرتاح في الفندق .. اما سلمان راح عند محمد وفارس في الشيشه لانه كان متواعد معاهم .. طلع من المطار و وصل عندهم الشيشه .. شافوه من بعيد وأشروا على بعض .. 
سلمان: السلام عليكم يا شباب .. 
محمد وفارس وباقي الشباب اللي على الطاوله: هلااااااا والله وعليكم السلام .. 
سلمان: شخباركم بالربع ..؟
فارس: يسرك الحال .. انت علومك يا سلمان؟
سلمان: الحمدلله .. 
محمد: وصل صاحبك ؟
سلمان: اي توه .. 
محمد: الحمدلله على سلامته .. 
سلمان: الله يسلمك .. باذن الله بكره بعرفكم عليه .. 
فارس: هو سميث اللي شردكم من هناك .؟
سلمان: اي .. جزاه الله الف خير .. 
محمد: الله يهديه ان شاء الله .. 
سلمان: الا بقول فارس .. عندي مشروع وابي استشيرك فيه .. انت خبره في هالمجال 
فارس: عيوني لك .. آمرني 
سلمان: عندي مبلغ وفكرت افتح لي محل ابيع فيه شغلات اللي يحبونها المراهقين .. وانت تعرف شبابنا ميانين كل شي ياخذونه .. 
محمد: اي شغلات يعني ؟
سلمان: مثل المداليات حق التلفون ولزقات السياير والدراجات .. وشفت التي شيرتات اللي يلبسهم فارس ويكتب عليهم بالعربي .. باجيب لي كم واحد متخصصين في هالمجال .. 
فارس: والله فكره حلوه .. 
محمد: لو محتاج راس مال ادخل معاك شريك واخذ نسبتبي .. 
سلمان: والله خوش فكره .. لان محتاج راس مال اضيفه على اللي عندي .. ومابي يوسف يتدين .. الولد وراه عرس .. 
محمد: وحليله يوسف .. بيعرس ؟
سلمان: لا بس انا افكر له للمستقبل .. خل يخلص دراسته وبشتغل له خطابه .. 
محمد وفارس: ههااااااااااااااااااااي .. 
تموا يسولفون في مشروعهم وكل منهم يعطي فكره للثاني .. رن تلفون فارس وكانت النغمه ( عالي مستواه ) محمد ابتسم والتفت على فارس .. فارس انحرج وسلمان فهم من نظرات محمد ان المتصل لفارس شخص يعز عليه .. قام فارس من مكانه وسلمان ومحمد طالعوا بعض .. 
فارس: هلا والله .. 
مناف: هلا فارس .. شحالك ؟
فارس: الحمدلله طيب .. انتي شو مسويه ؟
مناف: تمام .. انت وين ؟
فارس: فالشيشه مع الشباب ..
مناف: وانت ماتشبع من هالشيشه ؟
فارس: ههههه .. والله نتونس مع الشباب .. 
مناف: اهاا .. زين مو جنه الوقت مأخر .. 
فارس: تبيني اروح البيت ؟
مناف بصدمه: هااا 
فارس: طلباتج اوامر .. تبين اروح البيت بحرك الحين .. تبيني اتم لعيونج اتم .. 
مناف: لا .. على راحتك .. 
فارس: والله اني بين ايدينج .. انتي أشري بس .. 
مناف" فديت قلبه والله": زين انا بروح انام اوكي .. 
فارس: فديت اللي تغير السالفه .. زين نوم العوافي يا قلبه انتي .. 
مناف منحرجه: هههههه .. مع السلامه .. 
فارس: سلااااااام 
رجع للشباب وتموا لين الساعه 12 ونص .. سلمان استأذن لان بنات اخته اتصلوا فيه .. 
سلمان: انا استأذن يالربع .. قعدتكم ما تنمل .. بس الاهل متصلين فيني .. الشيخ يوسف هايت وهم بروحهم فالبيت.. ماتعودت اخليهم بروحهم .. 
محمد: بارك الله فيك .. 
طلع سلمان وهو قلبه على بنات اخته .. اما محمد وفارس طلعوا من بعد سلمان بنص ساعه .. راحوا يحوطون الشوارع .. 
محمد: نروح البحر ؟
فارس: شو طاري عليك ؟
محمد: مابي اسبح .. بس نتمشى على السيف .. 
فارس: رووح يالرومنسي .. 
محمد: ههههههههه 
فارس: تعال .. 
محمد: وين .. 
فارس يضربه على كتفه: وجع .. 
محمد: خخخخخخخخخخ .. زين قول 
فارس: شو صار على موضوعك مع زوجتك .. 
محمد تنهد: آآآه .. للحين ولا شي .. بكره بتصل فيها بشوف شو قرارها .. 
فارس: الله يعينك يا حمودي .. 
محمد: الله كريم .. 
وصلوا عند البحر .. ونزلوا يتمشون .. كانوا حافين .. وامواج البحر تداعب اقدامهم بلطف .. كل واحد يمشي محاذي الثاني بس باله مع اللي شاغله .. محمد كان يفكر في مصيره مع ساره .. وفارس يفكر في مناف اللي خذت قلبه .. التفت محمد على فارس .. 
محمد: فروس .. 
فارس: هلا .. 
محمد: تذكر لما كنا صغار ونبني بيوت عند السيف .؟
فارس: اي اذكر .. كان خالد اخوك فنان .. 
محمد: خالد اخوي ماشاءالله عليه .. ما يمسك الشي في يده الا وطلع بابداع .. تذكر لما كان يخلط الطين بالماي ويسوي لنا محاربين .. وكنا نتبارى .. 
فارس: اي اذكر .. الا على طاري خالد .. ماعندك خبر بالمستجدات اللي صارت .. 
محمد: شو صاير ؟
فارس: نسيت اقولك انا بعد .. 
محمد: عسى ما شر فروس ؟
فارس: لا اخبار حلوه .. خالد اخوك خطب اختي .. 
محمد: والله .. حسبي الله ونعم الوكيل .. 
فارس باستغراب: ليش ؟
محمد: كان ودي اكون موجود ..
فارس: يا ريال .. بتنحل .. وبعدين ما صار الا كلام يمكن البنت ماتبيه 
محمد يمازح فارس: اخوي ما ينعاف .. صج طلعت له ذيك المزيونه .. بس غرشوب الولد .. 
فارس يدز محمد فالبحر: يا خفة دمك .. 
محمد: فروس اوريك .. ويسحب فارس وطاحوا ثنينهم فالماي .. وتموا يرشون على بعض الماي كأنهم يهال .. 
فارس قعد على السيف وريوله يداعبها الموج: آآآآه يا حمودي .. يا ليت ايام الطفوله تنعاد ..
محمد قعد جنب فارس: اي والله ليتها تنعاد .. 
فارس: شفت موج البحر شلون ما ينتهي .. 
محمد: اي .. 
فارس: حبي لمناف ماراح ينتهي .. 
محمد: شفت البحر لي غصب وعلت امواجه .. 
فارس: اي ..
محمد: هاي حبي لساره وانا غاضب عليها .. 
فارس: شفت السماء الصافه بنجومها ..
محمد: اي .. 
فارس: السماء الصافيه قلب مناف .. واعداد النجوم هو حبي لها .. 
محمد: شفت رمال البحر .. 
فارس: اي .. 
محمد: شفتها لي جفت وتطايرت مع الهوا .. 
فارس: اي .. 
محمد: هاي حب ساره في قلبي .. بيتطاير من قلبي لو ما رجعت في قرارها .. 
فارس: لا يا محمد .. حاول انك تكلمها .. لا تتسرع 
محمد: انا مخليها على راحتها .. وهي اللي راكبه راسها .. جيتها بالطيب مانفع .. شكلي بأبتدى اهدد ..
فارس: تهدد ؟!!
محمد: اي .. بخيرها بين قرارها المجنون ..و عيالها .. وعاد هي لها حرية الاختيار .. 
فارس: الله يهديها .. 
محمد: آآمين .. زين قوم نحرك .. تأخر الوقت ..
فارس: الساعه كم الحين؟
محمد ويشوف ساعته: الساعه 2 الا ربع .. 
فارس: بل صج اني هايت .. 
محمد: من يومك انت هايت .. 
فارس: صج عاد .. 
محمد: ههههههههههههه
فارس: زين قم ولا بحرك عنك .. 
محمد: زين زين .. 
ركب السياره وحرك فارس .. وهم فالدرب طلب محمد من فارس يوقف عشان يطلب له اكل ..
محمد: فروس وقف ابي اخذ لي اكل 
فارس: توك ماكل .. 
محمد: نفسيتي تعبانه .. 
فارس: مسكين اللي تفسيته تعبانه 
محمد: اسكت عني .. 
فارس: زين شو تبي تاكل؟
محمد: بيتزا .. 
فارس: يا ويل حالي على البتزا 
محمد: زين فروس .. شو رايك تجي تنام عندي الليله ..
فارس: مممممممم .. مشروع جيد .. بس لازم امر البيت اخذ لي ملابس .. ملابسي زفره من ماي البحر ..
محمد: زين بنمر بيتكم .. 
فارس: كووول .. عيل نخلص من طلبك ونروح البيت .. 
محمد: يسلمووو فروسي .. 
فارس: سود الله ويهك .. شو فروسي 
محمد: ادلعك ياخي .. 
فارس: لحول يالدلع .. زين يلا اطلب خل نحرك .. 
طلب محمد .. وبعدين الشباب توجهوا لبيت بوفارس .. وصلوا وفارس صف سيارته عند الباب ونزل يجيب له ملابس .. دخل البيت بهدوء .. دخل غرفته بسرعه وخذ له كم لبسه عالسريع وطلع .. وهو طالع شافه ابوه ..
بوفارس: على وين ؟
فارس: هلا يبه .. بروح مع الشباب .. وبسرعه مسك جواله وخشه ورا ظهره واتصل على محمد وخلى التلفون شغال عشان محمد يسمع الحوار .. 
بوفارس: هالحزه وين رايحين ؟
فارس يعلي صوته عشان محمد يسمعه: رايحين نغاوص .. 
بوفارس: في هالليل .. فروس شو وراك ؟
فارس: اقولك رايحين نغاوص .. الشباب ينتظروني .. 
بوفارس: وينهم الشباب .. 
فارس: ينتظرون عند المحطه .. انا جاي بروحي .. باخذ لي ملابس ورايح لهم .. بنتم لين الفير ان شاء الله ..
بوفارس: اهااا .. 
فارس ماشي عن ابوه: زين انا طالع .. سلاااام ..
مشى وراه ابوه .. وفارس على اعصابه .. خايف ابوه يطلع وراه .. وبوفارس مشى ورا ولده عشان يسكر الباب الكبير من وراه .. فارس حس بثقل ريوله لما بوفارس وقف عند الباب .. التفت فارس على سيارته وشاف ان محمد مو موجود .. استغرب وحس بتوتر .. 
فارس" حمود وين راح .. انا ناقص .. يا ليلي الليل "
فتح باب السياره وشاف محمد منخش فالسيت اللي ورا .. تطمن فارس وركب السياره بسرعه وحرك .. شاف ابوه من مراية السياره .. وكان بوفارس واقف يطالعه بشك .. فارس ابتعد عن البيت .. و وقف على طرف الشارع التفت على محمد .. 
فارس: زين سويت حمودي .. كنا بننصاد .. 
محمد: انت لما اتصلت .. وسمعت حشرتك مع ابوك .. قلت عمي شو مقعده هالوقت .. وعلى طول ركبت ورا ..
محمد: ابوك ذيب ما ينام .. 
فارس: انا ماتوقعت انه يكون قاعد ؟ استغربت يوم شفته .. الظاهر ان رايح يشيك على جويسم .. ابوي اعرفه مو عوايده يقعد لي هالحزه .. 
محمد: الحمدلله عدت على خير .. 
فارس: اي والله .. 
وصلوا شقة محمد .. وتعشى محمد .. وفارس راح ياخذ له شور .. بعد ما خلص محمد عشاه .. خذ له شور هو الثاني .. وفارس كان مسوي شاي له ولمحمد .. قعدوا يتابعون مباره ويسولفون شوي .. 
محمد: فروس تأخر الوقت .. بتنام ولا تنتظر الاذان ..
فارس: لا بنام .. 
محمد: عيل انا بتم انتظر الاذان وبقعدك معاي .. 
فارس: لا .. مناف بتقعدني للصلاه .. 
محمد بخبث: حركات .. بس خوش منبه للاذان
فارس: هههههههههه .. خلني انام زين .. 
محمد: روح نام فالغرفه ..
فارس: لا بنام هني .. 
محمد: اوكي على راحتك .. 
تم محمد يقلب قنوات التلفزيون .. وفارس نام على طول من التعب .. 
شمس يوم جديد .. شقت ظلمة امس بنورها الساطع .. 
فتحت الجوهره عيونها بابتسامه عذبه من شفاها النديه .. خذت جوالها واتصلت بابراهيم .. 
ابراهيم: هلا والله 
الجوهره: صباحك حب .. 
ابراهيم: صباحج ورد يا عروسه .. 
الجوهره: شخبارك يا قلبي .؟
ابراهيم: مستانس والله .. ابي يوم الخميس يقرب بسرعه .. 
الجوهره: برهوم .. بكره الخميس .. 
ابراهيم: ادري .. بس احسه بعد سنه .. 
الجوهره: هههههههه .. زين يلا قوم حق الدوام .. خل انزل اجهز لهم الريوق .. 
ابراهيم: تدرين جوهرتي .. اول ما نملج كل يوم بحي افطر عندكم .. 
الجوهره: فديت قلبك انا .. بس تفطر عندنا .. تعال ونام عندنا بعد ..
ابراهيم: ايه على جوهرتي انا .. زين حياتي ماعطلج عن شغلج حبيبتي .. 
الجوهره: كلمني اول ما توصل المكتب .. 
ابراهيم: من عيوني يا قلبي .. 
الجوهره: فديت عيونه .. 
سكرت من ابراهيم وبكل نشاط قامت تحضر الريوق وتقعدهم .. في المطعم تحت .. هنادي وسلمان يتناقشون .. 
سلمان: هنود .. 
هنادي: ها خالي .. 
سلمان: متى بتروحين الجامعه ؟
هنادي: اول محاضره مالي نفس احضرها .. 
سلمان: ليش؟ 
هنادي: لاعت جبدي .. بعدين البنات بيحضروني .. 
سلمان: عليكم حركات بنات اليوم .. 
هنادي: زين خالي .. ابي اشتري هديه حق جوجو .. وش تقترح علي ؟
سلمان: شرايج تاخذين لها ساعه ؟
هنادي: لا مالي خاطر على ساعه .. غيره ؟
سلمان: باوديج محل حق واحد اعرفه .. اخذي لها تعليقه .. عنده شغلات تجنن .. 
هنادي: ممممممم .. تعليقه والله فكره حلوه .. 
سلمان: متى نروح ؟
هنادي: محاضرتي الثانيه تخلص الساعه 11 الظهر .. تمر علي ونروح الظهر .. 
سلمان: حلو .. بكلم الريال عشان ينتظرنا .. 
هنادي: حلو .. انا بكلمك اول ما خلص .. 
الجوهره: شتخلصين ؟
سلمان: المحاضره .. 
الجوهره: وين بتروحون ؟
هنادي: بروح اخذ لي عطورات .. 
الجوهره: زين انا ابي اروح بعد .. خل نطلع العصر .. 
توهقت هنادي .. وسلمان طالعها .. 
سلمان: احم .. ولا يهمج نروح العصر .. 
هنادي " وووي خالي .. شلون باخذ الهديه يعني"
الجوهره: حلوو .. زين هنود انتي متى بتطلعين ؟
هنادي: الساعه 9 .. 
الجوهره: خلاص انا بروح الحين .. يوسف قعد ولا للحين ؟
يوسف: اي قعدت .. 
الجوهره: هههههه . هلا والله ..
طلعت الجوهره .. وتمت هنادي مع سلمان واخوها .. 
هنادي: خالي .. شلون تقول بنروح العصر .. ومشوارنا ؟
سلمان: بنروح مشوارنا لاتخافين .. وبنطلع العصر مع جوجو ..
هنادي: اهااااا ..
يوسف وهو ياكل السندويش: وين ؟
هنادي: ابي اخذ حق جوجو هديه بمناسبة الملجه .. انت شبتاخذ ؟
يوسف: باخذ لها خاتم .. وانتي ؟
هنادي: ياخذ تعليقه .. 
يوسف التفت على سلمان اللي كان سرحان: خالي .. وانت شبتاخذ ؟
سلمان: ها ؟
يوسف: شبتاخذ ؟
سلمان: والله محتار بين جوال .. و شنطه 
يوسف: شنطه 
سلمان: فكرك .. 
هنادي: اي جوجو تحب اتكشخ .. 
سلمان: عيل مره وحده نخلص مع بعض انا وانتي .. 
هنادي: حلوو .. يوسف انت متى بتروح ؟
يوسف: يمكن بكره او اليوم متأخر .. 
هنادي: كوووول .. 
اتفقوا ان كل واحد بياخذ شي .. وكلن توجه لشغله .. راحت هنادي الجامعه .. ويوسف الشغل .. اما سلمان فراح الفندق يتقابل مع صديقه سميث .. تقابلوا وكل من اخذ اخبار الثاني .. اعتذر سلمان من سميث .. عشان يروح لبنت اخته ..
سلمان: انا لازم اطلع الحين عندي موعد مهم .. 
سميث: ولا يهمك انا بتم مع عبدالهادي ..
عبدالهادي: لا تنسى الغدا عندي .. 
سلمان: ولا يهمك .. طلع من عندهم وكلم هنادي .. مر عليها الجامعه على الوقت .. رراحوا محل المجوهرات اللي قالها عنه .. 
هنادي: خالي .. 
سلمان: هلا يبه ..
هنادي: من محله هاي ؟
سلمان: واحد تعرفت عليه في الكوفي اللي نروح له دوم .. 
هنادي: اهااا .. وحست بدقات قلبها تتسارع .. وخطر على بالها ( صاحب الجريده )
هنادي: زين خالي .. انت شفت محله من قبل ؟
سلمان: لا حبيبتي .. هاي اول مره اروح له .. و هو وصفه لي ..
هنادي يتوتر: اهاا ..
وصلوا المحل وهنادي زاد توترها وماعرفت له سبب.. دخلوا المحل اللي كان وايد راقي .. شافوا شاب في نهاية العشرين قاعد ورا مكتب فخم في زاويه من زوايا المحل .. وطاحت عينه على هنادي اللي كانت تناظره من تحت الغشوه وتحاول تميز شكله .. قربوا من الطاوله وسلموا ..
نواف وقام من مكانه: هلا والله سلمان .. هلا ..
سلمان: هلا نواف .. شحالك ؟
نواف: الحمدلله .. تفضلوا .. ونادى على الفراش .. وش تشربون ؟
سلمان: انا باخذ عصير برتقال بااارد ..
نواف التفت على هنادي: والاخت .. 
هنادي كانت متوتره وماردت ..
سألها سلمان: هنوده .. شتشربين ؟
هنادي بصوت واطي: اي شي .. 
سلمان مبتسم: خلهم 2 عصير برتقال .. 
نواف: ولا يهمكم .. 
سلمان: نواف .. 
نواف: آمرني ..
سلمان: ما يآمر عليك عدو .. بس الاهل بغوا تعليقات .. ممكن نشوف المجموعه اللي عندكم ..
نواف: عيوني لك .. اتصل على احد موظفينه .. عشان يجهز لهم اللي طلبوه .. جاب الموظف المجموعه وصفها على الطاوله .. هنادي رفعت الغشوه .. واتضحت لها الرؤيه .. 
هنادي " هاي مو صاحب الجريده ؟ يالله .. من وين خالي يعرفه ؟"
نواف " هاي هي فديتها .. الله واكبر وش هالجمال " نواف استخف على جمال هنادي .. 
نواف: المجموعه جدامكم .. خذوا راحتكم في الاختيار .. 
سلمان: ماقصرت يا نواف .. 
نواف وعيونه على هنادي: الله يسلمك يا سلمان .. بس الاهل في بالهم نوع معين ؟
هنادي ساكته: ....................... 
سلمان: هنوده يبه .. ردي على الريال .. 
هنادي: هاا .. مممممممم .. ابي تعليقات ملونه و على اشكال ورود و قلوب .. 
نواف" واخيرا غرد هالبلبل باحلى الحانه": ان شاء الله .. وطلع لها تعليقات ملونه باشكال مختلفه .. صفها جدامها .. وهنادي تمت تختار .. اما سلمان ونواف تموا يسولفون .. عجبتها تعليقه حق الجوهره على شكل قلب وفيها احجار ملونه .. وشافت تعليقه ثانيه بس هالتعليقه دشت خاطرها .. وكانت على شكل ورده واحجارها لونها وردي باهت .. 
هنادي: خالي .. 
سلمان: عيونه .. 
هنادي وأشرت على التعليقتيين: ابي هاذي .. وهاذي .. 
نواف: فالج طيب .. يا عماد تعال .. 
عماد: تفضل ..
نواف: خذ هالتعليقتين وغلفهم .. 
هنادي: لا .. استحت .. احم .. لحظه .. بس غلف لي الاولى .. اللي بالاحجار الملونه ..
نواف: ولا يهمج .. 
سلمان: والثانيه ؟
هنادي: عجبتني وباخذها لي .. 
نواف طاحت عينه على اختيارها " فديت الذوق انا " .. رجع لهم الموظف بالاغراض ..
سلمان: يعطيك العافيه يا نواف .. ما قصرت 
نواف: المحل محلكم .. حياكم باي وقت 
سلمان: ما عليك زود .. التفت على هنادي .. يلا يبه نمشي ..
هنادي: يلا خالي .. 
نواف: مافي خاطركم شي ثاني ؟
سلمان: ها هنوده ؟
هنادي وتغطي ويها: لا خالي .. 
سلمان: عيل عن اذنك يا ولد الاجاويد .. 
نواف وما شال عينه من على هنادي: حياكم الله .. وعاد خل نشوفك يا سلمان .. 
سلمان: من عيوني يبه .. 
طلعوا من المحل .. وهنادي كانت في صدمه .. 
هنادي " معقوله نواف يكون صاحب الجريده ! يالله على هالصدفه الحلوه .. بس شلون خالي عرفه ؟"
سلمان: هنوده 
هنادي: هلا خالي .. 
سلمان: عجبج المحل ؟
هنادي: والله شغلاته وايد حلوه خالي .. ذوقه راقي .. 
سلمان: حلو .. اهم شي عجبج وطلعتي من المحل بشي .. 
هنادي: خالي ..
سلمان: هلا .. 
هنادي: ممممم .. من وين عرفته ؟
سلمان: الله يسلمج .. اشوفه دوم فالكوفي شوب .. وتعرفت عليه من ايام .. وطلع ولد حلال .. 
هنادي كانت تبي تسأل خالها عن نواف لو كان متزوج او لأ بس فضلت انها تسكت .. لان مصيرها بتعرف مع الايام .. مروا محل ثاني وخذ سلمان للجوهره شنطه وهنادي ساعدته فالاختيار .. رجعوا البيت وراحت هنادي تشيك على الغدا .. وتبدل .. اما سلمان فحذف نفسه على السرير وحس بضيقه في صدره .. 
سلمان " آآه يا يوسف .. سامحني سامحني .. لازم اشوف حل للمشكله اللي انا فيها " .. قام يتكشخ عشان يروح بيت عبدالهادي .. كشخ حده ونزل .. شافته هنادي .. 
هنادي: الله عليك يا خالي .. شهالزين ؟
سلمان او انه منحرج: احم احم .. استحي عاد .. 
هنادي: ههههههههههه .. 
سلمان: عليكم سوالف يالبنات .. 
هنادي: متى بترجع عاد خالي ؟
سلمان: والله هاليومين ما راح تشوفوني وايد .. بانشغل مع الريال .. والسموحه منكم عاد .. 
الجوهره: مسموح خالي .. 
سلمان تخرع: بسم الله .. انتي من وين طلعتي ؟
هنادي: هههههههههه 
الجوهره: خالي .. اكيد رايح تشوف سميث ولا سمانثا .. اعترف خالي .. 
سلمان: جوجوووووووووووو .. 
سلمان وهنادي: هههههههههههههههههههه 
سلمان: جوجو .. من وين تيبين هالكلام ؟
الجوهره: بعد هالكشخه كلها من له ؟
هنادي: حلووووووووووووووووه اختي كثري منها .. 
سلمان: مو مشكله انتوا الثنتين .. مستلميني .. وينك يا بوخليفه ..
هنادي: جوجو .. يلا نستلمه قبل ما يوصل يوسف.. 
الجوهره: اعرف يوسف ما بيخلينا .. لا والسالفه فيها طنازه بعد .. 
هنادي: ههههههههههه .. 
سلمان: زين بناتي .. انا بروح وقولوا حق الهايت اخوكم يتصل فيني اول ما يوصل البيت .. 
الجوهره: ههههههه .. الهايت ؟
سلمان اي الشيخ امس ما رجع الا الساعه 2 وشي .. 
الجوهره: خل يستانس توه شباب .. 
هنادي: اوووووب .. شعندها 
الجوهره وهي رايحه: انا بروح عنكم احسن لي .. 
سلمان: هههههههه .. عشان تعرفين هنود ماتخلي حد فحاله .. 
هنادي: ههههههههه .. 
سلمان: يلا بنتي .. لو بغيتوا اي شي كلموني .. بس ضروري يكلمني بوخليفه .. 
هنادي: ان شاء الله .. 
سلمان: مع السلامه .. 
هنادي: الله يحفظك يا خالي .. 
طلع سلمان وهو متطمن على بنات اخته .. الحين نروح لمريم اللي عايشه بحرب نفسيه من الخبر اللي سمعته .. 

مريم اللي ما نامت الليل .. من سمعت الخبر والبنت اعتكفت في غرفتها تفكر ومتوتره .. 
مريم" معقوله بتزوج خالد .. ايه عليه .. احسه وايد تسرع .. ابيه اخاف منه .. هو وايد عصبي مثل عمي .. اخاف كله يهاوشني .. لا حرام هو بعد حنون .. يعني يحب اهله وايد مهتم فيهم .. وماشاء الله عليه مزيون ما عليه قصور .. ومدلع نفسه اخر دلع .. مممم بيدلعني او لأ .. هل بيكون شرير معاي او طيب .. انا بديت احبه الصراحه مع ان عمري ما فكرت فيه .. واصلا انا غبيه .. الكل لاحظ عليه الحب الا انا .. آآيه على حظي" قطع عليها حبل افكارها دخول ايمان اختها ..
ايمان: مرااااايم .. يالسرحانه .. 
مريم منحرجه: هاااا 
ايمان: ها .. شو بعد هااا .. بكره بتقولين حق سي سيد ها .. الا يصفقج تصفق .. 
مريم: سكتي يا ام لسان .. 
ايمان: ههااااااااااي .. 
مريم: شو تبين ؟
ايمان: تعالي تحت .. الغدا على وشك يجهز .. 
مريم: زين .. بانزل .. 
ايمان: يلاااااااا 
مريم وتحذف على ايمان القلم: قلت ززززين .. 
ايمان طلعت تركض: هههههههههه 
ام فارس: يوزي عن اختج يالمربوشه .. 
ايمان: عدال الدلوعه محد يقدر يقول لها شي .. 
مريم طالعه من الغرفه: غصبن عنج دلوعه .. 
ام فارس: عن الحشره يا بنات .. تعالوا بنجهز الغدا .. وابوكم تحت ينتظر .. يلا 
ايمان: هاي مريوم معطلتنا .. 
مريم: ايمانوو يالعله .. 
ايمان تلعوز مريم : كله تعطلنا عن الغدا .. الصبح تعطلنا عن الدوام .. لو بنروح السوق تعطلنا .. افففففف
مريم وتسحبها من شعرها: انا اعطلكم ولا انتي يالدبه .. 
ايمان: اسمع من يقول دبه .. 
وهم داخلين المطعم وكل وحده تعاير الثانيه
وهم داخلين المطعم وكل وحده تعاير الثانيه .. طبت ايمان عند ابوها تدلع .. 
ايمان: بابا .. 
بوفارس: يا قلب بابا انتي .. 
ايمان تتصنع: شوف مريوم .. عورتني .. 
بوفارس ويحظنها: سمالله عليج يا عمري .. مرايم شوي شوي على اختج يبه .. 
مريم مبطله عيونها: بابا .. ايمانو كذابه .. ما سويت لها شي .. وقربت من ايمان اللي كانت لازقه في ابوها .. يالعياره انا ضربتج الحين .. وسحبت شعرها .. 
ايمان او انها تتألم: آآي شعري بابا .. شوفها بابا .. 
بوفارس يبعد مريم عن ايمان: خلاص يا بابا .. مرايم لاتعورين اختج .. 
مريم مقتهره من عيارة ايمان: بابا .. شوفها والله تكذب عليك .. 
بوفارس: حياتي مريامي اختج اصغر منج .. لاتعورينها .. وايمان تسوي حركات حق مريم من ورا ابوها .. 
مريم بقهر قعدت على الكرسي وسكتت .. بوفارس تم يمسح على راس ايمان وياخذ ما بخاطرها ..
بوفارس: سمالله عليج يا بابا .. معليه انتوا خوات يا حبايبي .. 
ايمان: بابا .. دوم تضربني ..
ودخل عليهم عبدالعزيز: يا ويلي .. ايمانو ما يركب عليج الدلع .. 
ايمان: بابا .. شوفهم كلهم ما يحبوني .. 
مريم: مالت .. وصدت الصوب الثاني .. 
عبدالعزيز: اي والله مالت .. 
بوفارس: يه شو فيكم على اختكم .. 
مريم: لانها كذابه .. 
بوفارس: يا مرايم انتي الكبيره .. 
مريم: لا .. هي كذابه وتتصنع .. 
بوفارس: معليه يبه .. اختج هاذي .. 
عبدالعزيز: يبه .. ايمانو فالعياره مخلصه دراسات عليا .. 
مريم بشماته: ههاااااااااااااي .. 
بوفارس غصبن عنه ضحك: ههههههههه 
ايمان او انها زعلت وبتقوم تطلع: ماحبك بابا .. 
بوفارس سحبها من ملابسها: واي فديتها بنت ابوها .. 
ايمان او انها ماتبي تقعد عند ابوها: وخر عني .. ماحبك بابا .. 
بوفارس: ايماني تعالي يا بعد كلي انتي .. 
ايمان رجعت عند ابوها: زعلانه عليك .. 
بوفارس: نراضيج يالزعلانه .. 
ايمان: مابي .. 
عبدالعزيز: مرارتي بتنبط من عيارة ايمانوو
مريم: قوم نطلع ولا مرارتي انا اللي بتنبط .. 
ايمان: شفت بابا شلون ما يحبوني .. جني سندريللا .. يحترون مني لاني جميله ..
عبدالعزيز ومريم: ههاااااااااي .. 
مريم: سندريللا بس عياره .. 
بوفارس: بسكم .. سكوتوا عن حبيبة ابوها .. ويلا جدامي على الطاوله .. 
مريم تهمس لعبدالعزيز: قطعناها .. 
ايمان وتقرص مريم: ههااااااي .. بس مشت على بابا .. ههاااااااااااي
مريم: لو فطوم هني ما قدرتي تسوين جي .. 
ايمان: ما تشوفيني قطعتكم .. 
مريم: ايه على اختي والله .. 
بوفارس: من يبه ؟
مريم: فطيم .. 
بوفارس: شو فيها اختج ؟
مريم: فديتها .. ما بتتغدى معانا .. 
بوفارس: معليه يبه .. هالجامعه ماخذه كل وقتها .. 
ام فارس: يا عيال لا تصدعون ابوكم .. يلا تغدوا .. الا الجسمي وينه فديت طوله ؟
جاسم دخل ونط على امه: انا هني .. 
ام فارس وحظنته: فديت هالطول .. شوي شوي على ريولك يبه لا تناقز جي .. جرحك ما برى للحين .. 
جاسم ويبوس راس امه: ان شاء الله .. 
بوفارس مبتسم لجاسم: تعال يبه عندي .. 
راح عند ابوه وهو فرحان .. وقعد عنده وتغدوا .. كلهم كانوا موجودين الا فاطمه اللي كانت بالجامعه .. وفارس الهايت اللي كان نايم عند محمد ولد عمه .. بعد ما خلصوا الغدا .. قالهم بوفارس ان المغرب بيروحون بيت يدهم سلطان .. كلن توجه الى غرفته للراحه .. الا الجسمي تم مع ام فارس يحل واجباته .. عبدالعزيز دخل عند ابوه .. 
عبدالعزيز: مرحبا يبه .. 
بوفارس: هلا عزيز .. 
عبدالعزيز: السموحه الغالي .. بس بغيتك بموضوع ؟
بوفارس مبتسم: تعال يبه .. اعرف موضوعك .. 
عبدالعزيز نزل راسه باحراج: احم .. زين
بوفارس: بكره الخميس صح .. 
عبدالعزيز: بإذن الله .. 
بوفارس: حلو الكلام .. بكره بنزورهم .. 
عبدالعزيز: بوناسه .. والله .. 
بوفارس: اي يبه .. 
عبدالعزيز باس راس ابوه وطلع من الغرفه: مشكور يبه .. 
بوفارس تم يطالع ولده: والله انك خبل يا عزوز .. 
عبدالعزيز راح غرفته وهو مستانس" يااااي .. واخيرا بيروحون .. وانا على بالي نسوني فديتني " .. 
في الجامعه فاطمه كانت قاعده بروحها في الكافتيريا .. وتقرى رسالتها ليوسف .. وقررت انها تعطي عزيز الكتاب وتنتظر منه الرد .. 
فاطمه وحاطه يدها تحت خدها" آآه متوتره من هاللي يصير لي .. ودي اعرف رده .. ودي اعرف شو قصده بكل كلمه قالها في رسالته .. آآه يا ربي هاليوسف خربط كياني .. " تمت تقرى الرساله مره وثنتين واكثر .. رن جوالها وكانت مريم اختها المتصله .. 
مريم: فطوم ..
فاطمه: هلا .. 
مريم: متى بتخلصين ؟
فاطمه: الدريول جايني على الطريق .. 
مريم: زين ممكن طلب ؟
فاطمه تمازح اختها: اففين يا مكثر طلباتج ؟ شو تبين ..؟
مريم: فطوم .. عااااد 
فاطمه: هههههههه .. زين قولي شو تبين يلا يلا .. 
مريم: خلاص مابي زين .. 
فاطمه: زين عورتي قلبي يا عروسه .. آمريني .. 
مريم منحرجه: فطوم ما صار شي عشان تقولين عروسه .. 
فاطمه: مريامي .. انا متفائله .. 
مريم تغير السالفه: زين ابي تجيبين لي باسكن روبنز وانتي جايه .. 
فاطمه: اهم شي اللي تغير الموضوع .. ههههههه .. زين اي توع تبين ؟
مريم: يعني تعرفين طلبي .. بس تحبين تسألين ..
فاطمه: ههههههههه .. او اني اموت واسمع صوتج .. 
مريم: ههههههههه بايخه .. 
فاطمه: زين .. برتقال مع فراوله .. 
مريم: اي .. 
فاطمه: زين .. شوفي في حد غيرج يبي .. 
مريم: زين باشوفهم وباتصل لج .. 
فاطمه: زين .. سلاااام .. 
سكرت من اختها واتصلت في توأمها .. 
عبدالعزيز: هلا والله .. 
فاطمه: هلا عزيز .. شحالك ؟
عبدالعزيز: تمام .. وانتي ؟
فاطمه: الحمدلله .. انت وين ؟
عبدالعزيز: فالبيت .. ليش تبيني امر آخذج 
فاطمه: لأ .. الدريول جايني .. بس كنت ابي اقولك .. مممممممم 
عبدالعزيز: شو تقولين ؟
فاطمه: اليوم بتروح حق رفيجك ؟
عبدالعزيز مو فاهم: رفيجي ؟ من ؟
فاطمه: اللي طلب البحث حق اخته .. 
عبدالعزيز: اي ي ي .. بوخليفه .. 
فاطمه " بو خليفه بعد حركات": عاد ماعرف اسمه .. بس بتشوفه ؟
عبدالعزيز: ان شاء الله .. 
فاطمه: باعطيك البحث .. بس ابيها تشيك عليه لو في شي اعدله لها وارتبه .. قوله اقصد قوله يقول لاخته ان هاي بس درافت يعني سريع سريع .. بعدين بارتبه لها .. 
.....................


عبدالعزيز: بيض الله ويهج يا بنت محمد ..
فاطمه: ولو يا بوالزوز .. نعين ونعاون .. 
عبدالعزيز: جزاج الله الف خير .. زين متى بترجعين البيت؟
فاطمه: بعد شوي .. بس بمر اجيب حق مريوم ايس كريم .. 
عبدالعزيز: زين انا بقيل .. وانتي قعديني قبل الصلاه .. 
فاطمه: زين .. 
سكرت منها اخوها وشافت يدها .. كانت ترجف ومتوتره .. 
فاطمه" الله يستر من الجاي " ..
بعد ما خلصت ام فارس من تدريس جاسم .. راحت الغرفه عند زوجها .. لقته توه قاعد من النوم وكان يلبس عشان يروح المسيد .. 
بوفارس: اليوم كلمني عزيز ..
ام فارس: عشان موضوعه ؟
بوفارس مبتسم: اي .. 
ام فارس: فديته والله .. قلت له بنروح بكره ؟
يوفارس: اي .. ما خلاني اكمل كلامي ..طلع يراكض الاهبل .. 
ام فارس: وا فديته ولدي .. ما بقى الا فارس هالعنيد .. مادري متى بيفرحنا .. 
بوفارس وتذكر حركة خالد الليله اللي فاتت .. لما دخل الببيت ياخذ ملابسه وطلع .. وكان التوتر باين عليه .. 
بوفارس: خليه على راحته .. 
ام فارس: وايد مدلعهم يا بوفارس ..
بوفارس: بعد مانجبر الولد على شي ما يبه ..
ام فارس: لو الريم مو وايد صغيره جان قلت له ياخذها غصبن عنه .. 
بوفارس: من شوي انتي قلتي انه عنيد .. يعني لو شو تسوين ماتقدرين عليه ..
ام فارس: على من طالع عنيد هالولد ..؟
بوفارس ويطالعها: يعني من من بيجيب العناد .. 
ام فارس: انا مو عنيده .. 
بوفارس يلعوزها: الا العناد ماخذينه منج .. احس حتى انا خذته منج ..
ام فارس: ههههههههه .. الله يقطع سوالفك .. 
بوفارس: هههههههههه .. زين يبه انا باروح المسيد .. وباطلع على طول عند واحد اعرفه وباخذ الجسمي معاي بارجع الساعه 6 ونص وبنلقاكم بيت ابوي ان شاء الله .. خلص دراسته .. ؟
ام فارس: اي الحمدلله .. اقوله يجهز ؟
بوفارس: لا اكيد تلقينه الحين ينتظرني عند الباب عشان نروح المسيد مع بعض ؟ 
ام فارس: بارك الله فيك يا بوفارس .. 
بوفارس: كلمي العيال اليوم عشان موضوع عزيز .. هيا اختي بتروح معاج بس امي ما قلت لها .. قولي لها اليوم عشان تروح معاكم .. 
ام فارس: ان شاء الله ..
طلع بوفارس وراح المسيد مع جاسم .. 
ام فارس سمعت حشرت بناتها .. ونزلت لهم عشان تبلغهم .. اول ما دخلت شافت فاطمه تاكل الايس كريم وهي سرحانه .. 
ام فارس: فطيم .. 
فاطمه تخرعت: وااااي .. 
ام فارس: سمالله على قلبج يمه .. وين كنتي سرحانه ؟
فاطمه باحراج: لا مو سرحانه .. 
ام فارس: زين يا بناتي ابي اقولكم شي .. 
البنات كلهم التفتوا على امهم .. 
ام فارس: شوفوا .. بكره بنروح بيت ناس تعرفهم مرايم .. وبنخطب حق عزيز .. 
ايمان بلقافه: مريوم .. منو من ربعج ؟
ام فارس وتضرب ايمان على ظهرها: سكتي خليني اكمل عن اللقافه .. 
ايمان: آآآآآي .. هئ هئ هئ .. ماما عورتيني .. 
فاطمه ومريم: ههااااااااي .. 
ام فارس حظنت ايمان: خلي عنج اللقافه .. زين سمعوني .. بكره بنروح للناس عشان عزيز اخوكم شافت البنت وقرر يكمل نص دينه .. 
مريم: يستاهل بو سعود .. والفال حق فارس .. 
ام فارس: الله يسمع منج .. 
فاطمه: مريوم .. عزيز يبي نورو صديقتج ؟
مريم: اي .. 
فاطمه: مادري ليش ماحبها وايد .. 
ايمان: ولا انا .. ما رتاح لها ..
ام فارس: سدوا حلوجكم انتوا الثنتين .. الولد بغاها وسألنا عنها .. شو بعد ماتحبونها وغيره .. 
فاطمه: مادري يمه عندي احساس غريب ناحية الموضوع ..
مريم بتوتر: شلون ؟
فاطمه: مادري .. يعني احس ما راح يصير شي .. خايفه على اخوي .. 
ام فارس: اعوذ بالله من هالفال .. اذكروا ربكم وادعوا لاخوكم تتيسر اموره .. ويوفق مريم مع ولد عمها .. 
مريم منحرجه: بس انا للحين ما رديت ..
ايمان: قلنا لج الولد ما ينعاف .. 
فاطمه: هههههههههههه ..
مريم: ايمانووو 
الكل: ههههههههههه 
مريم: بروح عنكم احسن لي .. 
فاطمه: وانا بعد بروح ابدل ملابسي وارتاح شوي ..
قرب يأذن المغرب .. وراحت فاطمه تقعد اخوها .. دخلت الغرفه وكان عزيز شكله يجنن وهو نايم .. ملامحه بارزه وحلوه .. بالرغم ان فاطمه وعزيز توأم بس عزيز شكله احلى لانه ولد .. اما فاطمه فهي وايد جذابه وشكلها وايد هادي .. واللي يشوفها اول مره ما يمل من شوفها .. وقفت عند سرير عبدالعزيز .. 
فاطمه: عزيز .. عزيز قوم .. 
عبدالعزيز ما تحرك .. 
فاطمه توها بتحط يدها على كتفه عشان توعيه .. الا شافت تلفون اخوها يولع .. والاسم المخزن فالجوال كان بوخليفه .. ابتسمت فاطمه وتمت اطالع التلفون بوناسه .. 
فاطمه" ايه عليه .. كأنه حاس بوجودي .. وكأني حاسه انه بيتصل .. هههه .. وحليله " .. 
التفتت على اخوها اللي في سابع نومه .. 
فاطمه ويدها على كتف اخوها وتهزه: عزيز .. عزوزو .. قوم ما بقى شي على الصلاه .. 
عبدالعزيز يفتح عيونه: هااا .. 
فاطمه: قوم عااد .. 
عبدالعزيز: زين زين .. 
فاطمه: قوم جوالك يرن ..
التفت على جواله وسحبه .. رد من غير ما يشوف الرقم .. 
عبدالعزيز: هااا 
يوسف: بوسعود .. شهالنوم اللي لين هالحزه ؟
عبدالعزيز: هلا والله حبيب قلبي بوخليفه .. 
فاطمه" هههههه .. حبيب قلبي بعد .. والله انهم حركات هالشباب " ابتسمت لاخوها واشرت له انها بتطلع .. ابتسم لها اخوها وكمل مكالمته مع يوسف .. 
عبدالعزيز: اقول بوخليفه .. البحث اللي طلبته تقريبا جهز .. 
يوسف " فديتها ولله": جزاك الله خير والله 
عبزالعزيز: بس شوف .. اختي قالت لي ان هالنسخه بس تشيك عليها .. وترجع الكتاب عشان تحط لها المراجع وترتب لها البحث .. 
يوسف قلبه يدق" واااي عليها والله": خلاص ولا يهمك .. صار حبيبي .. 
عبدالعزيز: المهم خلني اقوم الحق على المسيد قبل ما يأذن .. 
يوسف: زين متى نتلاقى ؟
عبدالعزيز: شوف اليوم بروح بيت يدي .. بس بمر عليك باعطيك الكتاب .. وبنتلاقى فالليل بعد الساعه 10 حلو الكلام .. 
يوسف: ومافي احلى منه بعد .. 
عبدالعزيز: الله عليك يا بوخليفه .. لسانك ينقط عسل .. 
يوسف: لا تغازلني وايد .. يلا عاد
عبدالعزيز: هههههههه .. مع السلامه
الساعه 7 الكل تجمع في بيت الجد سلطان .. عايلة بوفارس وعايلة بومحمد .. اول الواصلين بيت بومحمد .. 
وبعدهم بشوي دخلوا بيت بوفارس .. تموا يسلمون على بعض وياخذون اخبار بعض .. دخل عليهم خالد ومعاه اسماء وفهد .. واول ما دخل كان يدور على حبيبته مريم .. 
خالد: السلام عليكم .. 
الكل: وعليكم السلام .. 
خالد يسلم على يدته: هلا والله شحالج الغاليه ؟
اليده: هلا والله خالد شلونك يبه ؟
خالد: الحمدلله .. 
سلم على يده وعمه والباقي .. قعد جنب عمته هيا ..
خالد: عميمه شحالج ؟
هيا بهمس: حيالله المعرس .. 
خالد ابتسم ونزل راسه .. ومريم كانت تراقبه من بعيد .. ذبحتها ابتسامة خالد .. 
مريم" يا ويلي عليه .. يجنن " .. 
خالد: عميمه .. ليش للحين ما ردوا علي ؟
هيا: شو فيك انت مب صاحي .. 
خالد: واي عميمه .. واي ؟
هيا وضربته على كتفه: امس مادري اول امس مكلمين البنت .. تبيها ترد الحين
خالد يبوس راس عمته: موووح .. عاد ابيج تتوسطين لي الغاليه .. 
هيا: خلود .. طلعت لوتي 
خالد ضحك بصوت عالي: ههاااااااااي .. الكل التفت على خالد وهيا .. 
هيا وضربته مره ثانيه على كتفه: وجع يا خلود .. 
خالد: آآي .. عميمه شو فيج علي اليوم ؟
اليد: خلود اسود الويه .. شو هالضحك اللي ماله معنى ؟
خالد: مو انا اللي ضحكت ؟
اليد: منو عيل ؟
خالد يتحرش: هاي مريم بنت عمي .. 
بوفارس التفت على خالد وضحك .. مريم نزلت راسها من الاحراج .. 
اليد: مريوم .. شو هالضحك يا بنت .. 
مريم: ها .. مو انا اللي ضحكت .. 
اليد ورافع خيزرانته: الله واكبر عليج يا مريوم .. خلي عنج هالضحك .. 
مريم شوي وتصيح: مو انا .. اووووه ..
اليد: شو بعد اوووه .. مريوم .. يوزي عن الدلع .. 
خالد يطالع مريم ومبتسم .. 
مريم صدت عن يدها: قلت مو انا زين ..
اليد: الا انتي .. سامعج باذني .. 
مريم: يدي قصوا عليك .. مو انا 
اليد: خلود ما يكذب .. 
مريم: يعني انا اللي اكذب .. 
اليد: يمكن .. 
مريم انقهرت وقامت من مكانها .. طلعت من الصاله وراحت الحوش .. قعدت على المرجيحه القديمه وتمت تصيح 
اما اليد سلطان ولا اهتم .. خالد حس بالذنب.. طلع خالد وراح برا فالحوش .. لقى مريم قاعده وتتمرجح وهي منزله راسها وتمسح دموعها .. قرب منها ومسك المرجيحه وتم يحركها .. مريم تمت منزله راسها .. 
خالد: زعلانه ؟
مريم: تمسح دموعها: لأ .. 
خالد: امسحي دموعج يالغاليه .. 
مريم: منو قال اني اصيح ..
خالد: محد قال .. بس انا قلت مسحي هالدموع 
مريم: ليش يدي جي .. 
خالد: يعني انتي زعلتي من كلامه ؟
مريم: فشلني جدامكم ..
خالد ويمرجح مريم: تشرهين على يدي سلطان عاد .. 
مريم: اووه .. فشلني شو فيك 
خالد: وخير يعني .. نهاية العالم 
مريم: اوووهو .. 
خالد: زين حقج علي ومسحيها فيني ..
مريم: مع انك انت السبب بس يدي قهرني ..
خالد: قلت لج حقج علي ..
مريم وتنفست بعمق .. خالد ابتسم وتم يدز المرجيحه ومريم ساكته ومنزله راسها .. تم خالد معاها ويسولف يحاول ينسيها السالفه ..
خالد: مرايم .. 
مريم: هلا 
خالد: انتي موافقه ؟
مريم حست الدم وقف في جسمها .. قامت من المرجيحه ومشت عن خالد .. 
خالد ناداها: تعالي .. 
مريم وقفت مكانها: نعم خالد 
خالد " تحرني لي قالت نعم خالد .. بصفقها ": تعالي وين رايحه .. 
مريم: بروح داخل .. 
خالد: انا اتكلم لاتمشين عني سمعتي .. 
مريم خافت ورجعت .. 
خالد بكل رومنسيه: مرايم .. انا لما كلمت ابوي عنج .. تعرفين شو قالي ابوي .. قالي اول خل نشوف امك يمكن في بالها حد معين .. تعرفين سمعت هالكلمه من ابوي وقلت في نفسي ان لو امي كانت شايفه لي شوفه غيرج .. ما برضى بغير بنت العم مرايم .. واللي رفع سابع سما يا مريم اني ماخذ غيرج .. 
مريم كانت شوي وتطير من الفرحه على كلام خالد .. 
مريم" خالد هالكثر يحبني .. وانا ولا على بالي .. وايد جافه معاه .. لازم اغير طبعي .. دام هو شاريني لازم بعد اجازيه على حبه لي .. فديته والله " 
خالد: مرايم .. اتمنى ما كون ضايقتج بكلامي .. بس هاي اللي بقلبي لج .. اتمنى تفكرين عدل وتردين علي انا قبل ما تردين على هلج .. 
مريم باستغراب: ارد عليك انت قبل ؟؟!
خالد: اي 
مريم" شو قصده": شلون ما فهمت عليك خالد ؟
خالد: رقمي تعرفينه صح ؟
مريم: لا ما عرفه
خالد: زين .. لما تفكرين ويجي الوقت اللي بتردين علي فيه اخذي جوال فارس او عزيز واتصلي لي قولي خالد انا موافقه وسكري .. ارجوج طلبتج ولا ترديني 
مريم بتوتر: خالد انت شو تقول ؟
خالد: فديت قلبج يا مرايم .. ابي اكون اول من يعرف .. 
مريم بتردد: ممممممم .. خالد استحي .. زين برسل لك مسج 
خالد: لأ .. اتصلي .. 
مريم: ..........
خالد: طلبتج ولا ترديني .. 
مريم: ان شاء الله ولا يهمك .. 
خالد مبتسم: انتظر ردج يالغلا .. 
مريم وهي ماشيه رايحه داخل: ولا يهمك .. 
مشت مريم وخالد كان يراقبها " الحمدلله رب العالمين .. يا رب تيسر اموري يا رب " 
بعد ما دخلت مريم وكل الانظار متوجهه لها .. قعدت جنب امها وكانت مستحيه حدها .. 
ام فارس: فديت بنتي .. 
مريم: ماما عااد
هيا: شو بعد ماما .. كبرتي على هالكلمه .. 
مريم: عاد عميمه .. 
ام فارس: مرايم طول عمرها بتم صغيره فعيوني .. 
مريم ابتسمت وحطت راسها على كتف امها .. 
هيا: بكره بتصيرين على ذمة ريال ولا ابي اسمعج تقولين ماما .. ولا بابا .. 
ام فارس: هههههههه .. لا بتقول لي يمه .. 
مريم ومسكت يد امها وضغطت عليها بقوه: عااااد ماما .. 
ام فارس: هههههههههه .. زين خلاص .. 
دخل عبدالعزيز وهو مبتسم ويسلم .. وما حس الا بخيزران يده سلطان على ظهره .. 
عبدالعزيز: آآآآآي .. 
الكل: هههههههههه
اليد: وجع .. وينك هالايام يالهايت ؟
عبدالعزيز ويتحسس ظهره: آآآي .. شو فيك يدي حرقصتني الله يهديك .. 
اليد: عساك يا اسود الويه 
مريم كانت اطالع يدها بغضب " افففف شو فيه يدي .. كله يفشل الناس ويصفقهم " 
عبدالعزيز: يدي انت وايد دفش .. 
بومحمد: يبه .. شو فيك على عيال محمد اليوم
بوفارس: مادري عنك يبه .. طايح فعيالي .. متنسي فيهم ؟
اليد: لا متنسي ولا شي .. من زينهم عاد .. 
ام محمد: والله يا عمي .. عيال محمد ما ينعافون .. وطالعت مريم وابتسمت .. 
مريم انحرجت ونزلت راسها .. نط جاسم على عمته وباسها .. وهيا خذته في حظنها .. 
اليد: ها .. شوفوا ولد محمد .. هالخبل جسوم يناقز مثل الياهل .. 
هيا: لا عاد يبه .. حدك عن الجسمي .. صيحت مرايم .. وصفقت عزوز .. بس عند الجسمي وقف .. 
اليد: يه .. كلهم يهال .. قام من مكانه وراح عند مريم .. ومريم استغربت ..
اليد: فديت قلبج صحتي يمه ؟
مريم انصدمت: هاا
اليد: ليش تصيحين .. دموعج غاليه يمه .. 
مريم ما ستحملت الموقف وصاحت .. وحظنها يدها بحنان .. 
اليد: ليش هالدموع يمه ليش ؟ 
مريم تمسح دموعها وتبوس راس يدها: لا ما صيح فديتك .. 
اليد: فديتكم كلكم .. لي خليتوني استخف .. ابيكم حولي ..
مريم: فديتك يدي .. واحنا دوم عندك .. 
اليد: الله لا يحرمني هاللمه .. قام من عند مريم والكل كان يطالعه ومتأثر بموقفه .. قرب من عبدالعزيز .. 
اليد: عزوز و ثول .. 
عبدالعزيز: والله شحلاتك من شوي ..
اليد: قم تعال معاي 
بوفارس: على وين يا شباب 
اليد: موضوع بيني وبينه
الكل يطالعهم بحيره .. 
عبدالعزيز: على وين طال عمرك .؟
اليد: يعني ماتعرف ان كل اسراري عندك لازم نعلمهم ..
عبدالعزيز: رووووووووووووووووووح يا اسرار .. تخرع اليد من صوت عبدالعزيز
اليد التفت عليه ورفع الخيزران: وجع على هالصوت .. وراي اشوف 
عبدالعزيز ميت من الضحك: ههااااااااااي .. وراك وراك .. 
طلع عبدالعزيز مع يده.. جاسم قرب من عمته وباسها .. 
جاسم: عميمه .. 
هيا: يا عيونها انت 
جاسم: خذتي لي الشريط اللي قلت لج عنه ؟
هيا: وانا اقدر ماخذه لك 
جاسم باحباط: هاا .. ليش ما خذتيه .. 
فاطمه: ههههههههه جسوم عليك مخ .. 
هيا: هههه .. فديته انا .. خذته لك
جاسم عيل ليش تقولين .. انا اقدر ماخذه لك ؟ يعني ماتبين تاخذينه 
فاطمه: الحمدلله والشكر .. الكلام واضح جسوم
هيا: فديتك انا .. تعال معاي باعطيك اياه .. 
التفت اليده على بوفارس .. 
اليده: محمد ..
بوفارس: يا لبيه يمه 
اليده: فارس وينه ؟ ما يبين هالايام .. ولا محمد ولدك يا حمد ؟
بومحمد: محمد مسافر يمه 
اليده: وين مسافر ؟
بومحمد: قريب يمه قريب .. بس عياله هني .. 
اليده: اشوفهم فديت عيونها انا .. وفارس وينه مسافر معاه ؟
بومحمد: لا يمه .. 
بوفارس: يمه فارس رايح البحر مع ربعه .. 
اليده: والله فقدته .. 
بوفارس: ما يصير خاطرج الا طيب .. بخليه يمر عليج ولا يهمج 
اليده: يعلني مانحرم منكم .. 
تموا الاهل مع بعض سوالف وضحك .. مثل ماتعودوا .. هيا خذت جاسم وراحت غرفتها عشان تعطيه الشريط اللي طلبه .. 
هيا وكانت تدور بين اغراضها: وين حطيته وين ؟
جاسم: عميمه .. يمكن فالدروج هناك ..
هيا: روح شوف فديتك وانا بدور هني .. 
جاسم: ان شاء الله 
فتح الدرج وتم يدور .. مالقى شي .. شاف كيس احمر وفتحه .. وطلع الشريط داخله .. 
جاسم مبتسم: لقيته عميمه لقيته .. 
التفتت عليه هيا مبتسمه: فديت عمرك .. تدري نسيت اني حطيته هناك .. 
جاسم: متى شريتيه لي ؟
هيا: اوووه من زمان .. قبل ما تترقد فالمستشفى .. 
جاسم: بل يعني صار قديم الحين .. ونزل غيره 
هيا: فديت قلبك .. اخذلك الجديد ولا يهمك 
جاسم مبتسم: شكرا عميمه .. سحب الكيس اللي كان وسط الاغراض اللي بالدرج .. وطاحت اوراق على الارض 
نزل جاسم يشلهم .. وكان من ضمن الاوراق صوره .. مسك جاسم الصوره وتم يطالعها بتمعن واستغراب .. 
هيا انتبهت وقربت عنده تشوف شو اللي شد انتباه جاسم من بين هالاوراق .. وقفت مكانها وانصدمت .. 
جاسم رفع راسه يطالع عمته باستغراب .. هيا كانت عيونها مليانه دموع وهي تشوف الصوره اللي بيد جاسم .. 
جاسم: عميمه .. منو هاذي ؟
هيا: هاا .. هاذي .... وقعدت على الارض وقبلها يدق بسرعه .. 
جاسم: عميمه .. هاذي عبدالرحمن .. 
هيا رفعت راسها وتمت اطالع جاسم بصدمه: عبدالرحمن ؟
جاسم: اي هو عبدالرحمن اعرف شكله .. ماقدر انساه 
هيا بخوف: ليش ماتقدر تنسى شكله ؟ وين شفته جاسم ؟
جاسم: يوم كنت فالمستشفى .. 
تقاطعه هيا: وين فالمستشفى .. وسحبت جاسم وهي تمسح على ويهه .. 
جاسم استغرب منها: عميمه .. شفته فالحلم .. كنا انا وهو نمشي في روضه حضره وحلوه .. كلها شجر وانهار شفته وكلمني .. 
هيا: شو قالك ؟
جاسم رفع الصوره: تم يسولف معاي .. هو وايد طيب .. وقالي انه هناك من 9 سنين .. ويوم سألته عن اهله قالي هناك بعيد .. ماعرفت وين عميمه .. وهو قالي انه وايد مستانس ومرتاح .. كان وايد طيب معاي .. وماشفت احد غيره .. 
هيا حظنت جاسم بقوه وتمت تشهق وهي تصيح .. جاسم خاف على عمته .. قام بسرعه ونزل يبلغ امه .. 
دخل الصاله وعلى طول قال لامه .. 
جاسم: يمه لحقي .. عميمه هيا تصيح ؟
ام فارس بخوف: شو فيها ؟
الكل قام من مكانه وراح حق هيا .. اول من دخل كان خالد .. قعد جنب عمته وحظنها .. 
خالد: عميمه شو فيج .. شي يعورج ؟
هيا كانت تصيح كأنها ياهل .. هيا اطلقت دموع كانت حبيسة عيونها الحزينه .. دموع ما راح تنتهي على فقدانها عبدالرحمن اللي حبته طول عمرها .. 
دخلت ام فارس و وراها ام محمد وسكروا الباب وراهم على طول .. 
ام محمد: هيا فديت قلبج شو فيج ؟
هيا ما كانت ترد على حد منهم كانت تصيح ودموعها حرقت خدودها .. 
مسكتها ام محمد وحظنتها .. شافت صورة عبدالرحمن في يدها .. 
ام محمد: شو فيج يا هيا كلميني .. 
خالد: يمه انا بروح اشوف يدتي .. طلع من الغرفه وكانت يدته المسكينه توها تركب الدري .. 
اليده: وينها هيا ؟
خالد: فالغرفه يمه .. 
اليده: فديت عمرك خذني لها .. ريولي عورتني من هالدري .. 
خالد مسك يدته: ان شاء الله الغاليه .. مشى معاها ودخلها الغرفه .. اليده ما ستحملت شكل هيا وهي وسط دموعها .. 
اليده: يعلني افداج يا هيا .. 
هيا راحت عند امها وتمت تصيح .. وكانت تتكلم بس ماقدروا يفهمون شي من كلامها من كثر صياحها ..
اليده: يا بنتي شو فيج .. كلميني عدل .. 
هيا تحاول تهدي نفسها: يمه عبدالرحمن .. يمه .. 
اليده: يا رب ترحمنا برحمتك .. الله يرحمه عبدالرحمن .. 
هيا: يمه جاسم شافه .. 
اليده: شافه ؟؟ وين ؟
هيا: شافه في منامه .. وقلت لها الكلام اللي قاله لها جاسم بالحرف .. 
اليده ما قدرت تستحمل وصاحت: يمه الله يرحمه فرحان .. مستانس عند رب العالمين .. يمه لاتصيحين عليه .. فرحي له ربج راضي عليه .. شافه جاسم فالجنه .. مرتاح ومستانس .. لا تعذبينه بدموعج يا يمه .. فرحي له
الله يرحمك يا عبدالرحمن .. 
ام فارس وام محمد قعدوا على الارض جنب هيا وتموا يواسونها .. اما خالد فكان واقف ومو فاهم شي .. بس عرف سبب حزن عمته وعزفها عن الزواج .. طلع من الغرفه وراح عند ابوه وعمه .. وقالهم اللي صار .. 
بومحمد: عبدالرحمن .. 
خالد: والله هاي اللي فهمته يا يبه .. 
بوفارس: الله يرحمك يا عبدالرحمن .. خالد يبه .. عبدالرحمن كان مالج على عمتك .. وقبل العرس توفى في حادث .. وعمتك من بعده رفضت وردت كل من تقدم لها 
خالد: الله يصبرها والله .. 
بومحمد: لا حول ولا قوة الابالله .. 
بوفارس: ناد لي الجسمي فديتك .. 
خالد: ولا يهمك .. 
راح خالد ونادى الجسمي اللي كان في صدمه من منظر عمته .. مشى عند ابوه وكان ويهه احمر وخانقته العبره 
جاسم: نعم يبه .. 
بوفارس: شو فيك يبه ؟
جاسم: ما ماا فيني شي .. وفجأه صاح بصوت مسموع .. 
بوفارس حضن ولد: شو فيك حبيبي ؟ ليش تصيح .. وحط يده على قلب جاسم اللي كان يدق بسرعه .. فديت قلبك يبه .. ليش خايف ؟
جاسم: عميمه مسكينه .. وصاح زياده .. 
بومحمد مسح على راس جاسم: فديت قلبك يا جاسم .. هي بس تعبانه شوي .. 
بوفارس: معليه يبه .. ما عليها شر عمتك .. 
جاسم وسط دموعه: مسكينه والله كانت تصيح وايد .. 
بوفارس حضن جاسم لصدره: فديتك يا جاسم حنون والله .. تعال اغسل ويهك وتعوذ من الشيطان وعمتك ما عليها شر .. شاله بوفارس و وداه يغسل ويهه وسقاه ماي .. ودخل الصاله لقى الباقي في حيره .. 
بوفارس: فطيم يمه تعالي اخذي اخوج .. 
فاطمه قايمه صوب ابوها: ان شاء الله بابا .. خذت جاسم وقعدته في حضنها .. 
بوفارس: اتصلي في عزيز وابوي شوفيهم وين خل يجون .. 
فاطمه: ان شاء الله .. 
طلع بوفارس وراح عند اخوه بو محمد ومع خالد كلهم راحوا فوق عند هيا الحزينه .. 
.....................




اتصلت فاطمه حق اخوها .. 
فاطمه: عزوز .. وين انتوا ؟
عبدالعزيز: قريب عند البيت 
فاطمه: تعالوا بسرعه .. ابوي يقول تعالوا
عبدالعزيز بخوف: شو صاير ؟
فاطمه: عميمه هيا تعبانه .. 
عبدالعزيز: خلاص جاين .. 
سكرت من عبدالعزيز والتفت على مريم اللي كانت ميته من الخوف .. 
فاطمه: مريوم شو فيج ؟
مريم: خايفه على عميمه .. 
فاطمه: ان شاء الله ما عليها شر .. 
الريم: فديتها عميمه والله .. 
ايمان: ان شاء الله ما عليها شر .. 
مريم: ايمانوا يا ليت عندي قلبج .. ماشاء الله عليج قويه .. 
فاطمه: زين مرايم اخذي جاسم عندج باتصل حق فارس .. خذت مريم جاسم المنهار .. قامت فاطمه وطلعت برا تتصل حق اخوها .. شافت يدها وعبدلعزيز جاين صوبها .. 
اليد: وين هيا ؟
فاطمه: فوق يدي .. 
ركض اليد بسرعه فوق .. وعبدالعزيز كان وراه .. اتصلت فاطمه لفارس وكانت معصبه .. 
فارس: هلا والله فطيم .. 
فاطمه بعصبيه: انت وينك ؟
فارس مستغرب: موجود .. 
فاطمه: يا فارس الواحد ما يشوفك لا انت ولا ولد عمك محمد .. شو عندكم شو اللي صاير ؟
فارس استغرب " شو عرفها ان محمد معاي؟ ": ليش تصارخين شو فيج ؟
فاطمه: الدنيا منقلبه عندنا وانتوا ولا على بالكم .. 
فارس: خوفتيني شو صاير ؟
فاطمه: عميمه هيا تعبانه .. 
فارس: هاا عميمه .. خلاص جاين .. 
فاطمه: فارس .. اووه شو فيه ذي سكر .. 
فارس التفت على محمد: عميمه هيا تعبانه .. 
محمد: قول غيرها ..
فارس: فطيم توها مكلمتني والاهل محتشرين هناك .. 
محمد: حرك بسرعه زين .. 
وصلوا بيت اليد سلطان .. دخلوا وهم مفزوعين الكل استغرب دخول محمد مع فارس .. واولهم مريم وايمان والريم .. التفت فارس على الريم اللي ما شالت عينها من عليه .. 
فارس: وينهم ؟
ايمان: فوق في غرفة عمتي .. 
ركضوا الثنين مع بعض ودخلوا الغرفه .. وسط صياح هيا كان في ذهول من دخول محمد مع فارس .. 
فارس: عسى ماشر عميمه .. 
بومحمد: ما عليها شر .. 
خالد مسك فارس: تعال معاي .. وطلع معاهم محمد .. خالد قالهم قصة عمتهم .. وايد تضايقوا .. وحزنوا على عمتهم .. 
فارس: زين نجيب مطوع يقرى عليها ؟
خالد: امي تقرى عليها .. 
محمد: ليكون يصير فيها شي من الصدمه ؟
فارس: الله لا يقول .. 
طلع بومحمد من الغرفه: محمد .. 
التفت محمد على ابوه بخوف: نعم يبه .. 
بومحمد: تعال وراي .. 
محمد: ان شاء الله .. وراحوا يتكلمون على الدري .. 
بومحمد: شو صاير لك ؟ شو هالسرعه اللي رجعت بها من السفر ؟
محمد منحرج من ابوه: السموحه الغالي .. بس صارت لي ظروف 
بومحمد بعصبيه: واي ظروف هاذي اللي خلتك تترك بيتك وعيالك ؟
محمد: يبه ظروف 
بومحمد: اي ظروف .. 
محمد انتفض: يبه انا مختلف مع زوجتي .. ومابغيت حد يعرف شي .. 
بومحمد منصدم من الخبر اللي سمعه: مختلف مع زوجتك ؟ عسى ماشر يبه 
محمد: ماشر بس خلافات عاديه .. 
بومحمد فهم ان ولده ما يبي يقوله: زين وليش مارحت تكلمها ؟
محمد: كلمتها وهي راسها يابس .. 
بومحمد: الله يهديها .. 
محمد: طلبت يبه .. 
بومحمد: تم .. آمرني .. 
محمد: ما يأمر عليك العدو .. لاتقول لاحد اني مختلف مع زوجتي .. بقولهم اني توني راجع .. 
بومحمد: ان شاء الله .. بس كبر عقلك ولا تتسرع وتعاند .. 
محمد: ان شاء الله .. وباس راس ابوه واستسمح منه .. 
رجعوا ادراجهم عند غرفة هيا .. وتموا ينتظرون فتره .. لين ما هدتها ام محمد وامها .. طلعت ام فارس مع بوفارس .. 
ام فارس: الحمدلله على كل حال .. ان شاء الله ما عليها شر .. بس يبه عزيز لا يطلع هالكلام لاحد من خواتك 
عبدالعزيز: ان شاءالله الغاليه .. 
ام فارس: والتفتت على خالد ومحمد وفارس اللي كانوا قاعدين جنب بعض و وجهة لهم نفس الكلام .. 
خالد: ان شاء الله مرت عمي .. 
ام فارس ابتسمت لخالد: لا قولي عمتي .. 
خالد ابتسم: ولا يهمج عمتي .. 
بومحمد: بارك الله فيكم .. الله يتمم على خير .. يلا شباب نزلوا تحت وان شاء الله بنجي احنا بعد شوي .. 
الكل: ان شاء الله .. 
دخل فارس الصاله وراه الشباب .. محمد و عبدالعزيز وخالد .. محمد اول ما دخل ركضوا له عياله وهو حضنهم بحنان وشوق .. تم يبوسهم ويلاعبهم .. فارس قعد عند خواته مع عبدالعزيز .. طبعا فاطمه كانت معصبه على فارس .. 
فارس يطالعها مبتسم: فديت المعصبين انا .. 
فاطمه تدلع عليه: صج عاد .. وصدت عنه .. 
فارس: لا ما قدر على الدلع انا .. 
فاطمه لفت عنه بغرور ودلع .. 
فارس قرب منها ومسك يدها: اموت فالدلع .. 
فاطمه سحبت يدها: خير الشيخ شو تبي ؟
فارس: طالب القرب الشيخه .. 
فاطمه: ما نزوج .. 
فارس: افاا .. ليش ؟ واحد مزيون غرشوب حده مثلي تردونه .. 
فاطمه: اي .. لانك قاطع هلك من الحين .. لو قبلنا فيك بتلته بنتنا .. 
فارس: هههههههههه .. عين العقل يا بنت محمد .. بعدي عليج .. تعالي ابوس راسج ..
فاطمه ادزه عنها: مناك اشوف .. على قولة بوفارس يالهايت .. 
فارس: هههههههههههه .. هيتني ابوج شو اسوي فيه .. 
فاطمه: هههههههه .. تستاهل .. 
فارس: فديت ابوي انا .. التفت على خواته ايمان ومريم .. شو اخباركم الحوريات .؟
مريم مبتسمه: الحمدلله ..
ايمان شاقه الحلج: تمام بوالشباب .. 
فارس: انتي متى بتصيرين انثى .. 
ايمان: هههههههههه .. تستخف دمك اخوي .. 
فارس: لا دمي اصلا خفيف اختي .. والتفت على الريم اللي ما شالت عينها من على فارس من دخل وهو لاحظ هالشي .. شو اخبارج الريم ؟
الريم منحرجه: الحمدلله .. 
فارس استغرب من ردها وخجلها .. 
فارس: اخبارج مع المدرسه ؟
الريم: تمام .. 
فارس: شدي حيلج .. 
الريم: ولا يهمك .. " واي بدى يسأل عني .. معقوله يفكر فيني "
تموا قاعدين مع بعض كلهم وبعدين نزلت ام فارس و وطلبت منهم انهم يرجعون البيت .. 
ام فارس: فارس يبه .. خذ خواتك ورحوا البيت .. 
فارس قام عند امه: يمه اخبار عميمه الحين ؟
ام فارس: الحمدلله .. احسن .. زين يبه روحوا البيت وانا وابوك بنجي بعدين .. و وجهة كلامها لمحمد .. محمد يبه بعد انت اخذ اختك و روحوا البيت امك وابوك بيتمون معانا .. 
محمد: ان شاء الله مرت عمي .. قام من مكانه والتفت على فاطمه اللي كانت سرحانه .. تم يناظرها لين انتبهت له اول ما تلاقت عيونهم ابتسم محمد وصد .. فاطمه استغربت من حركته .. وتمت تفكر 
طلع فارس ومعاه مريم وايمان .. اما عبدالعزيز خذ معاه جاسم وفاطمه .. محمد خذ اخته وعياله معاه .. خالد طلع بروحه .. 
في سيارة عبدالعزيز كان عبدالعزيز يتناقش مع فطيم موضوع البحث .. 
عبدالعزيز: زين اختي .. انا عطته البحث وهو بيشيك عليه .. 
فاطمه: حلو .. زين متى بيرجعه ؟
عبدالعزيز: والله مادري عنه ؟ تدرين خل اتصل له اسأله .. 
فاطمه: لا ماله داعي خل اخته تاخذ راحتها .. انا ما وراي شي .. 
عبدالعزيز ينكت: وراج جسووووم .. 
فاطمه وجاسم: ههههههه .. 
فاطمه: حركات بعد عزوز .. 
عبدالعزيز: اعجبج انا .. زين سكتي خل اكلم الريال .. عبدالعزيز كان متصل ومخلي التلفون على السبيكر .. 
يوسف: هلا والله بوسعود .. 
فاطمه سمعت صوته وغمضت عيونها مبتسمه .. 
عبدالعزيز: الله يحيك الغالي .. شحالك ؟
يوسف: الحمدلله .. انت علومك ؟
عبدالعزيز:الحمدلله نشكر الله .. 
يوسف: تأبرني كتير خيو .. 
عبدالعزيز: يالله شو بتحكي لبناني انته ؟
يوسف: ولووو .. حنا لها .. 
عبدالعزيز: هههههههه .. شعنده قلب بدوي ..
يوسف: باردون خيو .. طلعت بالغلط .. تأبرني .. 
عبدالعزيز: يا الله يا الله شو مهضوم خيو .. 
يوسف: لا انت اللي مهضوم بن عمي .. 
عبدالعزيز: عم تحرجني يا أبضاي .. 
يوسف: ولو يا معلم ..
فاطمه كانت تسمع حس يوسف وهي فرحانه .. و راحت عالم ثاني .. 
عبدالعزيز: عليك سوالف يا بوخليفه .. زين قولي .. 
يوسف: آمرني حبيب قلبي .. 
عبدالعزيز: شو اخبار البحث ؟
يوسف: والله للحين ما وديته البيت ..
عبدالعزيز: للحين هايت يعني .. 
يوسف: همممممم .. تقدر تقول جي .. 
عبدالعزيز: زين لما هلك يشوفون البحث ويشيكون عليه عطني خبر عشان اخذه مره ثانيه .. 
يوسف: ولا يهمك الغالي .. 
عبدالعزيز: زين انا بوصل هلي البيت .. انت وين ؟
يوسف: قريب حولكم .. 
عبدالعزيز: زين انا رايح البيت لو قريب اسبقني الميلس .. بنزل هلي وبجيك .. 
يوسف: من هناك ؟
عبدالعزيز: شوف فضول وعلوه .. ما شفتهم اليوم 
يوسف: صار حبيبي .. الحين بكلمهم وانتظرك في الميلس .. 
عبدالعزيز: صار .. سلاااام .. 
سكر من يوسف والتفت على فاطمه اللي كانت اطالع الصوب الثاني وسرحانه .. 
عبدالعزيز: وين سرحتي اختي ؟
فاطمه التفت عليه وهي مبتسمه: هلا .. معاك ما سرحت 
عبدالعزيز ابتسم لها وفضل السكوت .. حس ان اخته بالها كان مشغول .. التفت على جاسم اللي نام على السيت اللي ورا من التعب .. وصلوا البيت وكان يوسف صاف سيارته و فاضل صاف سيارته .. 
عبدالعزيز: الحبايب وصلوا .. 
فاطمه: من ؟
عبدالعزيز: بوخليفه . . وعيال عمي .. 
فاطمه " فديته بوخليفه": اهاا .. 
عبدالعزيز: زين فطومه .. شلي الجسمي فديته نام .. 
فاطمه: ان شاء الله .. نزلت وفتحت الباب اللي ورا .. شلت اخوها وراحت داخل .. اما عبدالعزيز راح عند الشباب فالميلس .. لقت مريم وايمان وفارس قاعدين فالصاله .. سلمت وخذت جاسم غرفته .. خذت لها شور سريع وبدلت ملابسها ونزلت عندهم .. 

........................


الساعه 10 ونص .. سلمان ملتهي مع سميث وعبدالهادي .. 
سميث: your county is very quite بلادكم وايد هاديه 
سلمان: Thanks Goodness for that and it’s very safe الحمدلله .. وبلادنا امان بعد
سميث: Oh, that you told me about and I could just see it اوه اعرف انها امان لما قلتوا لي .. وشفت هالشي 
عبدالهادي: so what are your plans for tomorrow? شو مشاريعك لبكره ؟
سلمان: hopefully tomorrow I am heading to the court to witness my niece’s Marge بكره باذن الله بروح المحكمه عشان ملجة بنت اختي .. 
سميث: woow, she is getting married, congratulations man وااو بتتزوج .. مبروك يا ريال ..
سلمان: you beat yeah
عبدالهادي: I need to go to the bathroom, excuse me انا بروح الحمام .. عن اذنكم ..
سلمان وسميت: ahha وضحكوا كلهم .. 
سميث: do you remember when we used to say ahha to the guard at jail and he used to get mad and angry تذكر لما كنا نقول لحارس السجن اهاا وكان يعصب علينا
سلمان: heheh, I remember him, but he was so kind and funny اي اذكره بس كان حبوب وطيب ..
سميث: some time I miss those days you know تدري .. احيانا اشتاق لذيك الايام
سلمان: mmm I only miss the moments I spent with you and abdulhadi ممممم انا بس اشتاق للحظات اللي قضيتها معاك ومع عبدالهادي .. 
تموا يسولفون مع بعض .. استأذن سلمان عشان يرجع البيت .. لان بكره بيكون يوم كبير لبنت اخته .. 
وصل البيت وهو مخنوق .. تم قاعد شوي فالسياره يفكر في حياته .. 
سلمان " ليش حبيتها ؟ خذت قلبي غصبن عني .. آآآه يا ربي ليش حبيت فاطمه .. شاللي خلاني احبها .. ليش هي بالذات .. كل يوم يمرون علي بنات .. بس هي غير كل البنات .. آه يا يوسف شنذبك اخونك .. سامحني .. " نزل من السياره وحس ان ريوله مو شايلته .. تم واقف جنب السياره ويتأمل الحوش .. طلعت هنادي وهي تصارخ .. 
هنادي: خالي .. خالي .. 
سلمان متخرع: هاا .. هنود حشرتينا .. 
هنادي: شدعوه حشرتك .. ساعه اناديك وماترد علي .. 
سلمان: توني نازل من السياره .. 
هنادي: وتميت واقف وسرحان عند السياره .. وانا انادي ولا حياة لمن تنادي .. 
سلمان يغير الموضوع: وين اختج ؟
هنادي " اهم شي اللي يغير السالفه": جوجو داخل .. ويوسف هايت على قولتك .. وهنادي فالحوش وسلمان معاها .. 
سلمان: ههههههههه .. يا خفة دمج .. 
هنادي: زين خالي .. ممكن طلب .؟
سلمان: طلباتج اوامر هنوده .. 
هنادي: مشكور خالي .. مممممممم .. انا قلت ليوسف وهو قالي انه موافق بس قالي لو لازم خالي يعرف ..
سلمان عاقد حواجبه: هنوده .. شسالفه .. 
هنادي: الموضوع مو وايد كبير .. بس ابي اروح مع صديقاتي المجمع .. بنتشرى وبنتعشى هناك ..
سلمان مبتسم: فديت قلبج هنوده .. زين عادي بوديج انا وبكون معاج بعد ولا يهمج .. 
هنادي بوناسه: والله خالي .. واااااااااو .. مشكور خالي .. 
سلمان: كل هاي عشان مجمع .. 
هنادي: لا مو عشان المجمع .. لانك بتكون معاي .. 
سلمان عورت قلبه هنادي: ولا يهمج هنوده .. حاضرين لك بوالشباب
هنادي: خاااالي .. ردينا
سلمان: اوووه نسيت يا فراوله دلع انتي .. 
هنادي: اي خلك جي .. 
سلمان: بنت .. 
هنادي: ههههههههههههههه 
دخلوا الصاله وجواهر كانت قاعده تقرى كتاب .. وطبت عليها هنادي .. 
هنادي: جووووووووووجو ..
الجوهره التفت عليها ورافع حاجب: يالدفشه .. شوي شوي ..
سلمان: ياختي على الرقه 
هنادي: ههااااااي .. حلوووه منك خالي .. كثر منها .. 
الجوهره: احلفوا انتوا الثنين .. 
هنادي وسلمان: والله .. ههاااااااااااااااي 
الجوهره: خفة دم مو طبيعيه عليكم .. 
سلمان: فديت اللي قفلت 
الجوهره مبتسمه: صج عاد .. 
سلمان: ها بنتي جوجو .. مستعده حق بكره .؟
الجوهره تنهدت: اي خالي .. 
هنادي: جوجو متوتره .؟
الجوهره: اي والله .. 
سلمان: فديت اللي متوترين .. 
الجوهره ضحكة برقه: هههه ..
هنادي: جوجو مو مصدقه انج بتروحين عني ..
الجوهره: افا عليج يا هنوده .. كل يوم بمرج ..
هنادي: انا ادري انج كل يوم بتمرين .. بس شلون بتخليني معاهم .. يا ويلي .. 
سلمان وضرب هنادي بالمخده: وجع هنود ..
هنادي والجوهره ماتوا من الضحك: هههههههههههههههه 
تموا البنات مع خالهم يسولفون ويضحكون .. وعلى الساعه 12 دخل عليهم يوسف مستانس ويغني .. 
يوسف: ( اكتب بدمي لهم .. هالرساله باسمهم .. حتى لو مالقى جواب يكفي توصل عندهم .. )
هنادي: الله الله .. 
يوسف: هلا والله 
الجوهره: شفيك اخوي .. مصخن ؟
يوسف: هههههههه .. وين مصخن .. الا شوفوني زي البومب .. 
سلمان " ياحظك يا يوسف": ان شاء الله دوم .. 
هنادي: اخوي شكله عشقان .. 
يوسف التفت على هنادي وابتسم لها ابتسامه عذبه .. ابتسامه تحمل معاني الحب والحنان .. 
يوسف: عشقان وهيمان بعد .. 
سلمان نزل راسه .. 
هنادي: فديت اخوي انا .. منو اللي عاشقها ؟
يوسف: سر .. ماعلم
الجوهره وتقرص خدود يوسف: حركات بوخليفه .. 
يوسف: هههههه لازم .. 
سلمان: يلا قوموا كلن يروح غرفته .. بكره we have a big day ..
هنادي: ان شاء الله خالي .. 
قامت هي واختها .. ويوسف كان ماشي وراهم و في يده رسالة فاطمه .. انتبه عليه سلمان .. 
سلمان " سامحني يا يوسف " .. وراح يشيك على البيبان ويطفي الليتات .. دخل غرفته وهو مرهق ..
قعد على مكتبه ومسك القلم وتم يكتب كتب مقطع اغنيه .. 
( احبك حب ابد ما مر على انسان .. اعلنها واقولها قلب ولسان .. ولو شفت الزمن سد بابه وياي .. تمد ايدك لي وتفتح البيبان .. شلون انساك .. شلون انساك .. وانا متيم حبيبي وفيك ولهان .. شلون انساك .. لا والله غلطان اموت انا على حبك يا فلان .. ) .. ترك القلم ومسك راسه وطلع نفس عميق من صدره .. 
سلمان" ليش حبيتها .. ليش ؟ يا ربي ارحمني .. ابي انساها .. هي ليوسف .. مابي اخونه .. شذنبك يا قلب يوم حبيت فاطمه شذنبك ؟ وليش فاطمه بالذات .. آآه يا يوسف ما راح اسامح نفسي " .. تم سلمان يلوم نفسه ويحاسبها من كثر ما كان حاس بالذنب .. 
اما يوسف الهيمان كان يقرى رسالة فاطمه .. وغاص في بحر عميق من الاحلام .. غاص عميق في حب فاطمه اللي كل يوم يكبر في قلبه .. 
يوسف" فديتها وفديت حيرتها .. احتارت من رسالتي .. ايه عليها .. بس هل ممكن تكون حبتني ولا لأ ؟ بس ابي اشاره منها عشان اتقدم للخطوه الثانيه .. فديتج يا فطومه " .. غمض عيونه وهو فرحان بالرساله .. 
بعكس سلمان اللي مو قادر ينام من همه .. 
دخل محمد غرفته وهو متردد .. فتح باب الغرفه اللي انهجرت من الحب والحنان والجو الاسري اللطيف .. 
استنشق عطر ساره اللي مالي الغرفه .. غمض عيونه ورجع بذاكرته لورا .. 
محمد: سوسو ..
ساره عاقده حواجبه: شو سوسو ؟
محمد: عيل شو يعجبج اناديج ؟
ساره بدلع: اي اسم الا سوسو .. 
محمد: متأكده ؟
ساره باستغراب: اي 
محمد: يعني اقدر ادلعج .. سي سي مثلا .. 
ساره وتضربه على كتفه: عاااااد محمد .. 
محمد مسك ايدها وباسها: يا عيون محمد انتي .. 
ساره : فديت قلبك يا محمد .. الله لايحرمني منك .. 
محمد حط راسه بحضن ساره وتم مغمض عيونه: ساره حبيبتي .. تدرين اني اموت فيج ..
ساره بعبط: لا مادري .. 
محمد فتح عيونه: هههههه .. فديت خفة دمج .. الله لا يحرمني البسمه من هالشفه .. 
ساره: آآمين .. ممممم .. محمد .. 
محمد مبتسم: يا بعد كل طوايف محمد انتي .. 
ساره بخجل: فديت قلبك .. عندي لك مفاجأه ..
محمد رفع حاجب: مفاجأه .. قولي لي يا قلب محمد انتي .. 
ساره: انا .. 
محمد باستغراب: شو انتي يا حياتي .. ؟
ساره: محمد حبيبي انا حامل .. ونزلت راسها 
محمد قام من حضن ساره وجابلها: حامل .. وااااااااااو .. احلى خبر سمعته .. فديت قلبج حامل
ساره منحرجه: اي حامل يا محمد ..
محمد مسكها من كتوفها: ساروه عطيني كف 
ساره باستغراب: ها ؟! كف ؟
محمد: اي .. انا عايش في حلم 
ساره بدلع: محمــــــد .. 
محمد: لا لا لا .. ماقدر اصدق .. باس ساره على راسها .. مبروك يا احلى ام فالدنيا .. 
ساره ارتمت في احضان زوجها وهي تبكي من الوناسه .. محمد حضنها ومسح دموعها .. 
محمد رجع من الماضي " ساره ليش هدمتي كل اللي بنيناه؟ الله يهديج " .. دخلت عليه امه وشافت الحزن والهم غالبين عليه .. 
ام محمد: محمد يبه شو اللي مكدر خاطرك ؟
محمد التفت على امه وعيونه مليانه كلام: ولا شي الغاليه .. 
ام محمد: عسى ما شر ؟ شو صاير بينك وبين زوجتك ؟
محمد نزل راسه وتنهد: لا تشغلين بالج بشي الغاليه .. 
ام محمد مسكته من ايده وقعدت معاه على السرير .. محمد حط راسه في حضن امه وغمض عيونه .. تمت ام محمد تقرى على ولدها وتمسح على راسه بحنان .. محمد حس انه توه صغير .. تذكر لما كان صغير شلون يروح عند امه وينام في حضنها لما يتضايق .. غطت عين محمد من التعب والتفكير .. وامه كانت تتأمل ملامح ولدها اللي بان عليه التعب والهم .. 
ام محمد " الله يهديك انت و زوجتك يا محمد " حطت راس ولدها على المخده وغطته وطلعت عنه .. اول ما طلعت امه من الغرفه هو وعى من نومه .. تم يطالع الغرفه فتره .. وبعدين طلع راح ينام عند خالد .. 
محمد: طق طق طق .. 
خالد: من ؟
محمد: انا .. 
خالد قام وفتح الباب: حياك بونايف .. 
محمد دخل وهو ماسك مخدته: اليوم بنام عندك 
خالد ينكت: خايف ؟
محمد: هههههه .. اي تصدق .. و حذف نفسه على السرير .. 
خالد: اقول الشيخ .. قم ارقد على الكرسي .. 
محمد: هههههه .. خلووود خلني انام .. 
خالد: ههههه .. زين خلاص كسرت خاطري .. نام بابا نام
محمد: ههههههه .. 
ناموا الاخوان مع بعض .. ومحمد كان كل شوي يوعى من التفكير .. 
................


اليوم الخميس .. هو اليوم الموعود بالنسبه للجوهره وابراهيم .. والفرحه عمت بيت الجوهره وبيت ابراهيم .. 
فتحت عيونها وكانت الساعه 6 الصبح .. علت شفاها ابتسامه ..
الجوهره " ما صدق ان اليوم بنكون انا وابراهيم لبعض بالحلال .. يا رب توفقني مع ابراهيم .. يا رب ترزقنا بالذريه الصالحه .. يا رب ترزق اختي واخوي وخالي يا رب العالمين " .. قامت من سريرها بنشاط وصلت ونزلت تحت تجهز الريوق .. نزل وراها يوسف وكان يطالعها مبتسم .. 
يوسف: صباح الورد يا عروسه ..
الجوهره باحراج: صباح الخير يوسف ..
يوسف: شحالج الغاليه .. 
الجوهره: الحمدلله ..
يوسف: مستعده .. you have a big day على قولة خالي ..
الجوهره: الله يعين ان شاء الله .. 
يوسف: ان شاء الله .. يوسف قرى الفرحه في عيون اخته .. حس انها اسعد وحده فالعالم .. تمنى لها السعاده من قلبه .. 
الجوهره: اسوي لك سندويش فديتك ؟
يوسف: يا ليت والله .. وابي شاي احمر .. 
الجوهره: من عيوني الثنتين ..
يوسف يلعوزها: فديت عيونج .. بس بكره هالكلام كله لابراهيم .. مب ذايقين لا سندويشات ولا شاي احمر ولاشي .. ابراهيم بياخذ كل الغلا ..
الجوهره: يوسف .. عاااد
يوسف يضحك: هههههه .. كلامي فيه شي غلط ..
دخل سلمان: لا مافيه شي غلط ..
يوسف: هلا والله
الجوهره: وينج يا هنود ..
سلمان: مافي مفر .. تذكرين شسويتي فيني انتي واختج امس .. 
الجوهره: خالي .. هنود ملقوفه انا شاسوي ؟
يوسف: هنود محد يعرف لها غيري ..
سلمان: اي والله .. بس تمنيتك موجود امس .. 
يوسف: هنود تقطعك خالي .. افااا
الجوهره: يوسف .. لا تلعب بمخ خالي .. 
يوسف: ههههه .. زين يلا وين سندويشي .. ابي احرك 
الجوهره: ليش مستعيل ؟
يوسف: ابي اروح من وقت .. عشان اخذ اجازه .. تدرين اليوم ورانا شغل عدل ..
سلمان: خوش شغل ..
الجوهره نزلت راسها وهي منحرجه .. 
يوسف: زين يا عروسه تسلم الايادي على هالسندويش الحلو .. 
سلمان: زين روح عنها .. صارت طماطه البنت .. 
يوسف: ههههههه .. مع السلامه .. 
طلع يوسف وهو فرحان .. تم سلمان مع الجوهره وكان يسولف معاها عن الحياه الجديده اللي بتعيشها .. والجوهره كانت تسمع له وهي فرحانه .. وكلام سلمان كان حلو واسلوبه شدها له .. 

اما في بيت بوفارس .. طبعا عبدالعزيز من قام لصلاة الفجر وبعدها ما نام .. متخرع الولد .. كان يفكر في الموضوع كله .. يحاتي وقلق ومتوتر .. الساعه 6 ونص .. 
جاسم: عزيز .. 
عبدالعزيز: قاعد .. 
جاسم باستغراب: شو فيك عزيز؟
عبدالعزيز التفت على جاسم: ما فيني شي .. 
جاسم: زين عيل يلا تعال نتريق .. 
عبدالعزيز: مابي .. انت انزل ..
جاسم: زين .. طلع وهو مستغرب من اخوه .. 
بوفارس كان فالمطعم مع فاطمه وايمان وام فارس .. جاسم على طول راح عند ابوه ..
بوفارس حاضن جاسم: هلا والله بشيخ الريايل .. 
جاسم مبتسم: صباحك ورد 
بوفارس: الله يصبحك بالخير يبه .. الله يجعك صباحك خيروايمان .. 
ام فارس: آمين يا رب العالمين .. جاسم حبيبي تبي حليب ؟
جاسم: لا ابي شاي احمر مثل ابوي ..
فاطمه: حركات .. 
ايمان: ههههه .. او انك جسوم
دخل فارس: زين جي جسوم قطعوك الحريم ..
جاسم: جيت في وقتك اخوي .. 
ايمان: اشرب شاي احمر بس 
فاطمه: هههههههه .. جسوم عليك سوالف .. 
فارس: والله يبته لنفسك يا رجل .. 
بوفارس: عند اياهم جسوم .. ما عاد الا ايمان وفطوم يقطعونك ..
جاسم: انا باسكت عنهم تدري ليش ؟
الكل: ليش ؟
جاسم: لاني باسكت .. 
الكل: هههههههه 
فارس: حركات يا رجل .. 
بوفارس: فديته هالرجل .. 
فارس: يبه .. من بيروح معاكم اليوم ؟
بوفارس: اول الحريم بيروحون .. واحنا بعد ماترد البنت ..
ايمان: بابا .. عميمه هيا بتروح ؟
بوفارس: والله مادري ؟ بس اعتقد انها احسن .. امس لما طلعنا من عندهم كانت احسن الحمدلله .. 
ام فارس: اي .. تحسنت .. بس كانت زعلانه شوي .. ان شاء الله ما عليها شر .. 
فاطمه: فديتها عميمه .. 
فارس: عيل وينه المعرس ؟
ام فارس التفت على جاسم: وين اخوك يبه ؟
جاسم: لما رحت له كان قاعد .. وقالي انه ما يبي ينزل 
بوفارس: روحي شوفي ولدج يبه 
ام فارس: ان شاء الله .. طلعت ام فارس من المطعم .. التفت بوفارس على فارس .. 
بوفارس: عقبال عندك ؟
فارس سوا نفسه ما سمع ابوه وتم يشرب الحليب بهدوء .. 
فاطمه استغربت من اخوها .. وحركته خلتها تتسأل عن غموض اخوها .. 
فاطمه " انا لازم اقعد مع فارس واكلمه .. لازم اعرف شو اللي يفكر فيه " 
بوفارس " من هاذي اللي خذت قلبك يا فارس .. لهالدرجه هيمان فيها "
ايمان " اليوم ودي اروح المجمع .. خاطري في الشنطه الورديه .. عجيبه وكشخه حدها " 
جاسم " اففين .. يعني اليوم مو طالعين رحله الى شاطئ البحر .. ولين عزيز طلع طلعه بخطوبته .. خل اشوف سلطون والفهدي و حمادوه .. طقت جبدي " 
بدى العد التنازلي بالنسبه للجوهره وابراهيم .. الساعه 10 ونص لازم يكونون فالمحكمه .. 
لاا سلمان: جوجو .. يا جوجو يلا يبه تأخرنا ..
الجوهره: زين زين خالي .. ابيه مافي وقت خاااايفه 
يوسف: جوجو يلا ..
هنادي: زين صبروا شوي 
سلمان: هاذي شنقزها هنود
يوسف: ماتعرفها بوالشباب
هنادي: يوسف .. سمعتك
سلمان ويوسف: ههاااااااي
نزلت الجوهره بخطوات بطيئه و كانت متوتره .. 
سلمان: يلا يبه لازم 10 ونص نكون هناك .. 
يوسف: ابرهيم حرق تلفوناتنا .. 
سلمان: يوسف .. تدري ان ابراهيم راقد في المحكمه من امس .. 
يوسف: اي .. توه قايل لي .. 
هنادي مصدقه: ووووي .. صج متخرع .. 
سلمان: يقولي انه راقد على الكرسي وظهره يعوره شوي .. الا قلت له مو مشكله يا ولد .. بعد ما نملج بك على طول نجيبك البيت والعروس تسوي لك مساج محترم .. 
هنادي: وووي .. خالي البنت تستحي شلون جي .. 
يوسف: لا شنو بعد تستحي ريلها مافيها شي .. 
هنادي: لا والله انا لو مكان جوجو لا يفكر اني بسوي له مساج او غيره .. لا لا لا
سلمان: اخاف ما راح تسوين له بس .. والله شكلج كل يوم بتسدحين الريال وبتتزحلقين على ظهره ..
يوسف: هههههه 
الجوهره: يعني متى بنوصل على سوالفكم .. 
يوسف: اخيرا نطقت .. 
الكل: هههههههه 
وصلوا المحكمه وهنادي للحين مصدقه ان ابراهيم راقد في المحكمه .. 
هنادي تمشي جنب اختها: اقول جوجو .. هاي ريلج متخرع ؟
الجوهره: ليش ؟
هنادي: من امس نايم فالمحكمه .. 
الجوهره: هي انتي .. صدقتي كلام خالي ويوسف .. ماتعرفين انهم حق التقطع جاهزين 
هنادي ببرأه: ووووي .. وانا طول الوقت اتخيل ريلج وهو نايم على الكرسي 
الجوهره: يا خيالج بس .. 
هنادي: اوريهم هالثنين .. 
دخلت الجوهره مع اختها انتظار النساء .. اما سلمان ويوسف تلاقوا مه ابراهيم وابوه .. 
بعد فترة انتظار نادوا على الجوهره .. وراحت عشان يطابقون معلوماتها وشكلها بالبطاقه الشخصيه .. 
خلصت ودخلت عند الشيخ .. شافت ابراهيم واقف و كان يناظرها بفرحه .. نزلت راسها و وقفت جنب خالها .. 
خلص القاضي من بروتوكول الزواج .. و بارك لهم وتمنى لهم حياة سعيده .. سلم ابراهيم على سلمان ويوسف وباركوا له وسلموا على ابوه .. بعد ما طلعوا من عند الشيخ .. وقف ابراهيم وطلب من سلمان انه يكلم زوجته عشان يبارك لها .. وقف ابراهيم مقابل الجوهره وما كان يفصلهم الا خطوتين .. 
ابراهيم: مبروك الجوهره .. 
الجوهره منزله راسها ودموعها على خدها: الله يبارك فيك .. 
ابراهيم: ان شاء الله يالجوهره بكون سندج وعزوتج بهالدنيا .. وباذن رب العالمين باسعدج وما راح اقصر معاج 
الجوهره: تسلم .. 
ابراهيم حس انها متوتره فمشى عنها وراح عند اخوها وخالها ودخلت الجوهره عند اختها وارتمت في احضانها 
هنادي: مبروووووك جوجو .. مبروك .. 
الجوهره: الله يبارك فيج حبيبتي .. الفال لج حبيبتي .. 
هنادي: فديت قلبج ياختي .. 
الجوهره وسط دموعها: تمنيت الولد والوالده معانا الحين .. 
هنادي غصبن عنها صاحت: آآآه يا جوجو .. الله يرحمهم .. 
تموا الخوات حاضنين بعض وحز في انفسهم غياب امهم وابوهم .. طلعوا من انتظار النساء ولقوا سلمان يوسف منتظرين .. خافوا لما شافوا الدموع .. 
يوسف خايف: شفيكم خواتي ؟
هنادي: مافينا شي .. 
سلمان مسك هنادي من كتفها: هنوده حبيبتي ليش هالدموع ؟
هنادي: دموع الفرح يا خالي .. 
يوسف: يعل هالفرحه دوم فديتكم .. 
الكل: آآمين .. 
طلعوا من المحكمه وهم فرحانين .. و اكثرهم الجوهره .. اخيرا تحقق حلمها .. تمت تدعي لنفسها ولابراهيم بالسعاده .. وصلوا البيت والجوهره راحت غرفتها على طول .. ارتمت على سريرها وتمت تصيح من الوناسه .. بعدها قامت تصلي ركعتين شكر .. ودعت لنفسها ولابراهيم حياه سعيده ودعت لاختها واخوها وخالها بالتوفيق .. 
السعاده عمت بيت لولوه وخليفه ( الله يرحمهم ) رجعة سلمان وسطهم والجوهره تملكت يوسف لقى حبيبته وهنادي طاحت في شباك الحب .. 
في بيت بوفارس ايمان وعبدالعزيز وفاطمه ومريم قاعدين مع بعض .. كانت الساعه 11 ونص الظهر .. 
مريم: عزيز .. شو فيك متوتر ؟
عبدالعزيز: مادري والله مو مطمن للموضوع 
فاطمه" ولا انا بعد ": عسى ان تحبوا شيئاً وهو شر لكم .. 
عبدالعزيز: الله يعين .. ورن جوال عبدالعزيز وكان يوسف المتصل .. ابتسم عبدالعزيز ورد .. 
يوسف: هلا والله .. 
عبدالعزيز: هلا بوخليفه .. شحالك ؟
يوسف: الحمدلله طيبين 
عبدالعزيز: وحلوين وبنحبكم .. 
يوسف: هههههههه .. 
عبدالعزيز: شلون اموركم مع الملجه ؟ كل شي تمام 
يوسف: الحمدلله .. 
عبدالعزيز: مبروك .. يستاهلون هلك .. عقبال عندك يالشيبه .. 
يوسف: هههههههه .. انا الحين صرت شيبه يالفالح .. 
عبدالعزيز: ها عيل .. فاكر عمرك بو 14 سنه .. وقام عبدالعزيز عن خواته وكمل مكالمته فالحوش .. 
ايمان: شفتوا رفيج عزوز هاذي بوخليفه 
مريم: شو فيه ؟
فاطمه: قصدج يوسف؟
ايمان: اي اي هاذي ..
فاطمه باهتمام: شو فيه ؟
ايمان: ذاك اليوم شفته طالع من الميلس مع عزيز .. 
مريم: خير يعني 
فاطمه: سكتي خل تكمل .. 
ايمان: بصراحه يجنن الولد .. مزيون ماشاء الله عليه .. يعني انا اللي دوم اشوف فارس اخوي وخالد ولد عمي من احلى الريايل .. يوسف هاذي غطى عليهم .. مزيون .. اقولج انبهرت بوسامته .. ماشاءالله عليه .. 
فاطمه انصدمت تغير ويها .. تمت ساكته وتسمع .. حست بغيره على يوسف من اختها .. 
ايمان: جسمه .. نظراته .. حركاته .. ماشاءالله عليه .. 
مريم: ايمانو .. اول مره تتكلمين عن شاب بهالطريقه ؟
ايمان: لان اللي يشوفه وما ينبهر بجماله و وسامته ما عنده نظر
مريم: انا شفته كم مره بس ما لفت نظري جي .. 
ايمان: الله يحفظه لشبابه .. 
مريم: فطوووووووم ..
فاطمه: هلا .. معاج
مريم: وين رحتي ؟
فاطمه: ولا مكان .. وقامت عنهم رايحه غرفتها .. مرت من صوب الميلس وشافت عبدالعزيز يكلم يوسف .. حسدته لانه يسمع صوته .. نزلت راسها وكملت دربها لغرفتها .. دخلت غرفتها وفتحت رسالته وتمت تقراها وهي تصيح .. استغربت من دموعها .. كانت تنزل بحراره على خدودها .. مسحت دموعها بس كانت دموعها تنزل بغزاره .. تمت على هالحال فتره لين نامت ودموعها جفت على خدودها .. 

حانت ساعة الصفر بالنسبه لعبدالعزيز .. الساعه 6 بعد المغرب .. هيا وام فارس واليده كانوا يتجهزون خلاص عشان يطلعون مع بوفارس .. 
اليده: يلا تأخرنا على العرب ..
هيا: زين يمه .. شو فيج تو الناس
اليده: شوف هالبنت تقول تو الناس .. عيب نروح متأخر يمكن يبون ينامون الناس .. 
فارس: ههههههه .. شدعوه ينامون هالحزه 
اليده: فروس سود الله ويهك .. شو بعد تضحك علي 
بوفارس: فورس لا تضحك على امي
فارس: بابا شو بعد الناس تنام الحين
اليده تخز فارس: شو بعد بابا .. سود الله ويهك 
فارس: احترق ويهي من كثر ماسودتي فيه يدتي 
اليده: تستاهل ..ريال شكبرك تقول بابا .. لوع الله جبدك .. 
بوفارس وفارس: ههههههههههههههههه 
ام فارس: قعدوا عن عمتي لاتصدعونها .. 
فارس: ها ماما .. شو تقولين 
اليده وترفع النعال: قسم بالله اصفقك فيها على ظهرك لو ما اصطلبت ..
فارس: بابا .. شوف يدتي 
بوفارس ميت من الضحك .. 
اليده: محمد .. امسك ولدك رفع ضغطي .. اسكت عن الضحك لا اصفقكم انتوا الثنين بعد .. 
هيا: يمه يلا .. ام فارس مشينا .. 
اليده: يلا نمشي عن مجابل ولد ولدي اللي استخف .. 
فارس: من تقصدين ماما ولا بابا .. 
سحبته اليده من ثوبه وعضت خشمه .. 
فارس: آآآآآآآآآآآآآآآي .. 
الكل: هههههههههههههه 
اليده: عساك يا اسود الويه .. خل اسمع ماما وبابا يالخبل .. 
فارس يتألم: يدتي شو هالضروس اللي عليج .. حشى ضروس هامور مو آدمي
اليده راجعه لفارس ومسكتها هيا وهي ميته من الضحك ..
هيا: يمه خلي فروس هالخبل عنج .. فرووس يوز عن امي .. 
فارس: لا تعالي اتحداج .. 
ام فارس: ههههه .. يعلك العافيه يا صبي يوز خل نطلع
اليده: هدوني عليه خل اصفقه .. انا هامور يالمتوت .. سود الله ويهك .. 
فارس: لا تعالي .. مو قدها يالهامور .. تعالي اشوف تعالي .. 
هيا تمسح دموعها من الضخك: فروس خلنا نطلع بعدين تفاهموا .. 
فارس ينقز مكانه: ايوه الهامور .. تعال تعال .. 
جات ام فارس ومسكت فارس من يده ودخلته المطبخ .. وهيا سحبت امها وطلعت مع اخوها بوفارس .. 
ا م فارس: الله يقطع سوالفك يا ولد .. جننت هالعيوز .. والله مب راقده الا تصفقك .. 
فارس: هههههههههه .. قولي لها انتظرها الليله .. الوعد عند الدوار .. 
ام فارس طالعه عنه: اي دوار يا اسود الويه .. 
فارس: هههههههههه .. 
طلعوا الجماعه متجهين الى بيت نوره صديقة مريم .. وصلوا البيت وكان ترحيب اهل نوره من احسن ما يكون .. 
الموجودين من اهل نوره كانت امها واختها الكبيره وخالتها .. 
ام نوره: يا حيالله من جانا .. 
ام فارس: الله يحيج .. 
تموا يسولفون تعرفوا على بعض وبعدين دخلوا في الموضوع الاساسي .. 
ام فارس: فديتج احنا اليوم عشان نوره بنتج .. ولدي شافها وقرر يكمل نص دينه معاها باذن الله 
ام نوره كانت مستانسه: والله هاذي الساعه المباركه .. وما بنلقى احسن منكم .. بس لازم نشاور البنت ونشوف رايها .. 
اليده: من حقكم تشاورونها .. واحنا مو مستعيلين خل البنت تاخذ راحتها .. والولد عندكم سألوا عنه .. 
ام نوره: الله يسلمكم .. 
هيا: المهم احنا نستأذن .. يناسبكم اسبوع عشان نتصل نشوف راي البنت وانتوا تسألون عن ولدنا ؟
ام نوره: خير ان شاء الله .. 
هيا وام فارس واليده .. استأذنوا وطلعوا .. وهم في السياره كانوا يتكلمون عن اهل البنت .. 
اليده: ماشاء الله عليهم .. طيبين ويعرفون السنع 
ام فارس: اي في هاذي صاجه عمتي .. 
اليده: بس قلبي قابضني مادري ليش ؟
بوفارس: ليش يمه ؟ 
اليده: والله مادري يبه 
بوفارس توتر وتم يفكر في ولده " الله يستر بس .. الكل كاش من الموضوع .. الله يستر " 
اليده: وين مودينا محمد ؟
بوفارس: البيت يمه ؟
اليده التفت عليه" لا يسمح امرك .. نروح بيتكم 
الكل مستغرب .. 
بوفارس: بيتنا .. 
اليده اي خل اروح اصفق ولدك فروس هالمتوت .. عيل يقول عني هامور سود الله ويهه .. 
الكل: ههههههههههههههههه 
ام فارس: عمتي للحين في قلبج 
اليده: باكسره .. يصبر علي هالمتوت .. 
بوفارس: اذكري ربج يمه .. وانا باتولاه ولا يهمج 
اليده: هههه .. صدقتك يالشيخ .. اعرفك ضناك ماتضربه .. 
بوفارس: اي والله .. عيل تبيني اخليح تكسرينه .. 
اليده: اقول روح بيتك احسن لك ولا بنزل من السياره .. 
بوفارس يضحك: هههههه .. ان شاء الله .. 
وصلوا بيت بوفارس .. نزلت اليده على طول ادور فارس .. في الصاله والميلس وماللقته .. 
اليده: مريوم .. 
مريم: هلا يدتي .. 
اليده: روحي طلعي لي فارس من تحت الارض .. 
مريم باستغراب: ليش ؟
اليده وتحذف عبايتها على الكرسي وتشمر اليد: ناديه اشوف لا تتسألين لي .. 
مريم: ان شاء الله .. راحت فوق ولقت فارس يتكلم بالتلفون ..
مريم: فارس: يدتس محتشره تحت تبيك .. 
فارس: ههههههه .. الهامور تحت .. قولي لها الحين نازل .. 
مريم باستغراب: الهامور .. زين .. طلعت وهي مستغربه .. 
فارس كان يكلم مناف وقالها شلون جنن يدته ..
مناف: حرام تسوي فيها جي المسكينه .. 
فارس: عضتني في خشمي .. 
مناف تضحك: هههههههههه .. تستاهل .. محد قالك تلعوزها .. 
فارس: افاا .. وانا قلت بدافعين عني .. تضحكين علي .. 
مناف: لا يبه احنا البنات ندافع عن بعض ضد كل الريايل .. 
فارس: تدرين مناف .. 
مناف: هلا .. 
فارس: فديت البنات اللي انتي منهم .. 
مناف انحرجت: زين روح لهم تحت .. وبعدين قولي شبيسون فيك .. 
فارس: فديت قلبج يا مناف .. 
مناف: فارس يلا روح .. 
فارس: آآه .. بعد فديت قلبج .. 
مناف: خلاااص
فارس: من عيوني يا عيوني انتي .. 
مناف: مع السلامه .. وانتظر اتصالك 
فارس: عيوني لج يا كل الغلاا نتي .. 
سكر منها ونزل الا يدته محتشره عليه تحت .. 
اليده: وينه هالمتوت .. اوريكم فيه .. يقولي انا هامور .. 
فارس: احم .. انا جيت .. وين الهامور وينه ؟
اليده وتروح صوب فارس: تعال يا اسود الويه .. ومسكتها هيا .. يا يمه قعدي 
فارس واقف متخصر: لا تعالي يالهامور .. اشوف يودوج .. 
اليده: بعد قال هامور .. يعل الهامور ياكلك ان شاء الله .. 
فارس يضحك عشان ينرفزها: هم هم هم .. بالعافيه على الهامر اللي بياكلني .. 
بوفارس ميت من الضحك: قعدوا انتوا الثنين يالمينن .. خلاص .. 
دخل عليهم محمد ولد حمد .. 
محمد: السلام عليكم .. 
بوفارس: وعليكم السلام .. تعال شوف خويك شو مسوي بيدتك ؟
محمد مبتسم: شو مسوي بعد ؟
ام فارس: مجننها .. كل شوي قالها الهامور .. وهي محتره عليه الا تصفقه .. 
محمد: حيالله ام فارس .. 
اليده: هلا والله بمحمد .. حيالله هالشوف .. 
فارس: حمود .. وخر عنها لا تعضك .. من شوي كانت بتاكل خشمي هالهامور .. 
اليده قامت بسرعه ومسكت فارس: يا اسود الويه صدتك يالمتوت .. تعيب علي الا انت يا ولد اليوم .. 
فارس: آآآي .. حمودي . الحقني بياكلني الهامور .. 
اليده وضربته على راسه: بعد قال الهامور هالمتوت .. 
تم فارس يجنن يدته واليده تضربه كل ما صادته .. اعتدل فارس في قعدته وسأل عن فاطمه .. 
فارس: يمه وين فطيم ؟
ام فارس: والله ماشفتها فديتها .. من الظهر وهي في غرفتها .. 
فارس: ايمان .. روحي شوفيها يمكن تعبانه محد يدري عنها .. 
ايمان: ان شاء الله .. راحت ايمان تطمن على اختها .. اما محمد من سمع طاري فاطمه حس ان قلبه تزايدت دقاته .. كانت ينتظر ييشوفها بسرعه .. 
فارس تم يسولف مع محمد على ما نزلت ايمان و فاطمه كانت وراها .. اول ما دخلت الصاله اول من رحب فيها فارس .. 
فارس: هلا والله بفطيم .. فديت هالنور اللي جانا من صوبج يالغلا .. 
فاطمه كانت تبتسم مغصوبه: هلا فارس فديتك .. وباسته .. 
محمد اول ما شافها داخله ارتاح وابتسم ونزل راسه عشان محد يلاحظ .. سلمت فاطمه على ابوها وامها وعمتها ويدتها .. واخر واحد كان محمد .. 
فاطمه: شحالك بونايف ؟
محمد مبتسم ابتسامته اللي تذبح: الحمدلله طيب .. انتي شحالج بنت عمي ؟
فاطمه ذبحتها ابتسامة محمد: الحمدلله بخير .. 
فارس: تعالي عندي اختي .. راحت فاطمه قعدت يمين فارس ومحمد كان قاعد على يساره .. محمد استانس لان فارس كان يفصل بينه وبين فاطمه .. تموا يسولفون واليده استأذنت وطلعت مع هيا .. بوفارس طلع يوصل امه واخته وام فارس راحت معاه لان بعدها بيطلعون مشوار .. ايمان راحت غرفتها وتم محمد وفارس وفاطمه فالصاله .. تموا يسولفون .. ورن جوال فارس والرنه كانت ( عالي مستواه ) والمتصله مناف .. قام فارس يتكلم برا وترك فاطمه ومحمد .. فاطمه كانت في عالم يوسف .. اما محمد فكان منزل راسه وطالع فاطمه بطرف عينه وفاطمه مو منتبهه .. قرر انه يفتح معاها اي موضوع بس عشان تتكلم معاه .. 
محمد: شو اخبارج مع الجامعه ؟
فاطمه: الحمدلله مشين فيها .. 
محمد: حلو .. شدي حيلج عاد .. 
فاطمه: ان شاء الله .. 
تموا ساكتين فتره .. توه محمد بيتكلم فاطمه استأذنت وقامت من مكانها .. 
فاطمه: عن اذنك ولد عمي .. 
محمد تم يناظرها: اذنج معاج بنت عمي .. " ليش قامت .. كنت مستانس وهي حولي " .. دخل فارس ولقى محمد قاعد بروحه .. 
فارس: وين الكل راح ؟
محمد: مادري .. 
فارس زين قوم خل نروح الشيشه شوي .. 
محمد: قدام .. 
ركبوا السياره .. ومحمد كان يفكر في فاطمه .. 
محمد" فاطمه كان بالها مشغول بشي .. ما كانت على بعضها .. العاده تسولف وتكون مفرفشه .. اليوم مادري شو فيها .. " 
فارس: كلم الشباب شوفهم وين ؟
محمد: من ؟
فارس: خلود وعلوه اخوانك .. شوف سلمان ويوسف وعزوز اخوي .. 
محمد: ان شاء الله .. اتصل محمد و انفق مع الشباب انهم يتلاقون في الشيشه .. 

" والله وتحقق منايا .. شوفوا حبيبي معايا .. ياهل الحسد والوشايا .. سعادة القلب وياه " 

الساعه 10 ونص بالليل .. جوال الجوهره يرن .. والمتصل كان ( اخذت القلب ) زوجها ابراهيم .. شافت الشاشه وابتسمت .. 
ابراهيم: الوووو .. زوجتي موجوده .. 
الجوهره: هههههههههه .. برهوم
ابراهيم: واي فديت برهوم زوج زوجتي خخخخخ 
الجوهره ميته من الضحك: شلون بعد زوج زوجتي .. شتخربط انت ؟
ابراهيم: من وناستي يا غلاي .. ماقدر اوصف فرحتي .. 
الجوهره: الحمدلله يا رب .. 
ابراهيم: شحالج يا عروسه .. 
الجوهره تنفست براحه: الحمدلله .. انت شمسوي؟
ابراهيم: الحمدلله مرتاح ومستانس .. 
الجوهره: فديت المستانس انا .. 
ابراهيم: جوجو حبيبتي .. 
الجوهره: عيونها .. 
ابراهيم: فديت عيونها انا .. ابي اقعد معاج عاااد
الجوهره: برهوم انت صاحي .. 
ابراهيم: لا مجنون .. ما قلت شي غلط .. ابي اشوفج واقعد معاج
الجوهره: لا تستعيل .. بعد حفلة الخطوبه ان شاء الله 
ابراهيم: لا ما يصير .. 
الجوهره تقلده: بلا يصير .. 
ابراهيم: هههههههه .. والله وقمتي تقطعيني بعد .. 
الجوهره: عيل شلون .. خالي سلمان و يوسف اخوي .. شلون ماتبيني اقطعك
ابراهيم: ههههههههه .. شكلي ما راح اسلم منج .. 
الجوهره: هههههههه .. 
ابراهيم: زين لاتغيرين الموضوع .. 
الجوهره: اي موضوع ؟
ابراهيم: ولوتيه بعد .. 
الجوهره: ههههههههه .. برهوم شفيك .. بعد الخطوبه بنقعد مع بعض .. 
ابراهيم: اووووهووو .. زين متى الخطوبه ؟
الجوهره: مادري .. ماحددت .. وبعدين لازم اشوف هلك يمكن عندهم التزامات 
ابراهيم: لا لا لا ما عندهم التزمات .. حددي اليوم وياليت يكون قريب .. 
الجوهره: يمكن اخر الشهر الجاي ؟
ابراهيم بصدمه: شنوووو .. لا لا يبه شنو اخر الشهر الجاي .. يعني بعد 5 اسابيع يالضاره
الجوهره: اي 5 اسابيع فتره زينه .. لين اتجهز ولين ولين .. 
ابراهيم: لا يبه مب ناطر 5 اسابيع .. بعد اسبوعين انا اشوف وايد زين 
الجوهره: لا شنو اسبوعين .. متى بخيط الفستان ومتى باحجز تصوير و غيره .. لا لا لا 
ابراهيم: يعني لازم تخيطين فستان .. اخذي جاهز 
الجوهره بدلع: لا لا لا 
ابراهيم: امووت فالدلع انا .. زين 3 اسابيع ولا ابي اسمع اي كلمه .. 
الجوهره: بس .. 
يقاطعها ابراهيم: لا لا لا .. انا باكلم امي عشان يجهزون 
الجوهره: برهوووم ..
ابراهيم: لا تذبحيني بدلعج .. ايه عليج انتي .. 
الجوهره انحرجت: زين خلاص 3 اسابيع .. 
ابراهيم: فديت اللي تدلع على زوجها .. 
الجوهره: زين روح ما منك فايده .. 
ابراهيم: ههههههههه .. 
الجوهره: زين ابي انام .. 
ابراهيم: شوراج ؟ بكره الجمعه .. 
الجوهره: تعبانه والله .. بقعدك اول ماقعد من النوم 
ابراهيم: قعديني الساعه 9 ابي اروح اشتري خروف 
الجوهره: خروف ليش ؟
ابراهيم: امي تبي تسوي غدا .. فرحانه فيني 
الجوهره: وحليلها امك .. الله يديم فرحتها .. 
ابراهيم: عاد لازم تاكلون من غدانا .. 
الجوهره: ما تقصر حبيب قلبي .. بالعافيه .. 
ابراهيم: انا بكلم سلمان بعد شوي .. عشان يعطيكم خبر ماتسون غدا .. 
الجوهره: ماله داعي حبيبي .. 
ابراهيم: حياتي انتي جوهرتي .. لاترديني يالغلا .. 
الجوهره: ان شاء الله .. 
ابراهيم: زين يا قلبي انتي .. روحي ارتاحي الحين .. ولاتنسين الساعه 9 اتصلي قعديني ..
الجوهره: مو جنه 9 وايد من وقت .. 
ابراهيم: يا دوب اروح اشتري الخروف واوديه المطابخ .. والحق على الصلاه .. تدرين الجمعه بسرعه يسكرون عشان الصلاه .. 
الجوهره: اها .. زين مو مشكله حبيبي .. يلا مع السلامه .. 
ابراهيم: الله يحفظج حياتي .. 
سكر ابراهيم من الجوهره وكان مستانس .. 
ابراهيم" الحمدلله .. اخيرا تحقق حلمي .. وصارتي جوهرتي حلالي .. الحمدلله .. احمدك واشكرك يا رب " 
........................


تنهد بحزن وغمض عيونه .. تذكر فاطمه .. 
سلمان" ليش يا فاطمه .. شاللي ميزج عن باقي البنات .. وليش يا قلبي خنت يوسف .. اترجاك يا قلبي انسى فاطمه .. يوسف غالي علي .. اغلى منك يا قلبي .. ارجوك يا قلبي انسى فاطمه انساها .. " قام من سريره نزل الصاله وشغل التلفزيون .. قعد يتابع فلم .. بعد فتره رن جواله وكان المتصل نواف .. 
نواف: مساء الخير .. 
سلمان: هلا والله نواف .. 
نواف: عسى ما ازعجتك ..
سلمان: لا عادي .. انا اصلا قاعد وزهقان حدي .. 
نواف: شرايك نتلاقى فالقهوه .. 
سلمان: حلو .. تدري بعرفك على ربعي هناك
نواف: نتشرف والله .. 
سلمان: الشرف لنا يا نواف .. المهم عطني 10 دقايق واطلع من البيت .. 
نواف: خلاص انا قريب القهوه .. بانتظرك هناك .. 
سلمان: خلاص الشيخ .. مع السلامه .. 
سكر سلمان من نواف .. وراح عند هنادي .. طق عليها الباب ..
سلمان: هنوده .. قاعده ؟
هنادي: لحظه خالي .. لبست روبها وفتحت له الباب .. 
سلمان: ما نمتي للحين ؟
هنادي: لا .. 
سلمان: شتسوين ؟
هنادي: اسوللف مع ربعي على النت .. 
سلمان: اهاا .. زين اختج نامت ؟
هنادي: ماعتقد .. ليش ؟
سلمان: لاني باطلع .. بس بغيت اشوفكم تبون شي ؟
هنادي: لا خالي .. بس تعال نشوف جوجو .. 
سلمان: زين .. 
راحوا غرفة الجوهره .. دخلت هنادي ولقتها قاعده تقرى كتاب ..
هنادي: جوجو .. ما نمتي يالساحره ؟
الجوهره: لا والله ما نمت مثلج انتي يالساحره 
سلمان: هههههههه .. زين انا طالع تبون شي .. 
الجوهره: خالي .. على وين ؟
سلمان: بروح القهره .. 
الجوهره: الله وياك خالي .. 
هنادي: لاحظ انها تصرفنا ..
الجوهره: هنوود يالمينونه .. 
سلمان: هنود هاذي تعقد العاقل والمينون .. انا بروح عنكم .. 
الجوهره وهنادي: ههههههههههه .. الله وياك خالي .. 
تموا البنات مع بعض .. و سلمان طلع من البيت .. وهو رايح القهوه شاف بنت تمشي بالشارع بروحها .. وكانت تتلفت وعيونها تتسارق من الخوف .. خفف شوي وقرب .. فتح دريشة السياره .. وشاف منظر يخوف .. البنت كانت تصيح و ويها مضروب و كانت تنزف .. 
سلمان بخوف: عسى ماشر اختي ؟
البنت التفت عليه وتمت تتلفت حواليها .. نزلت راسها وماردت .. 
سلمان: اختي منو مسوي فيج جي ؟ 
البنت رفعت راسها و قربت من دريشة السياره وصاحت بصوت عالي .. تمت تشهق وتتكلم وسلمان مو فاهم عليها .. نزل من السياره وقرب منها وكلمها .. 
سلمان: سمالله عليج اختي .. قولي لي شصاير ؟ منو سوا فيج جي ؟
البنت: ارجوك ساعدني .. 
سلمان: وين اهلج عنج ؟
البنت منهاره: آآآآه .. ارجوك ساعدني .. 
سلمان بخوف: زين صبري خل اتصل بالشرطه .. 
البنت: لا الا الفضايح .. 
سلمان: بس لو وديتج بيت اهلج بتكون مسؤليه كبيره علي .. لازم اتصل .. 
البنت قعدت على الارض ومستسلمه لكلام سلمان .. وسلمان اتصل بالشرطه وهو مستغرب من اللي يصير حوله 
وصلت الدوريه للمكان اللي فيه سلمان والبنت .. نزل الشرطي من السياره وشاف البنت اللي كانت منهاره وآثار الضرب باينه في ويها .. 
الشرطي: شصاير ؟
سلمان: مار بالسياره .. وشفت البنت تتخبط بمشيتها ولما قربت منها شفتها بالمنظر اللي هي فيه .. كانت تترجاني اوديها لبيت اهلها .. بس خفت .. لان ماعرف هي شمسويه او من مسوي فيها جي .. 
الشرطي: عدل كلامك اخوي .. التفت الشرطي على الشرطي اللي معاه وطلب منه ان يتصل بالاسعاف .. 
اما البنت كانت قاعده على الارض وتصيح وحالتها حاله .. طلب الشرطي من سلمان انه يروح معاهم المركز عشان التحقيق في القضيه .. وافق سلمان وراح وراهم بسيارته .. وعلى الطريق اتصل بيوسف وخبره باللي صار .. 
يوسف بصدمه: هااا .. خالي .. انت متأكد 
سلمان: اسكت يا يوسف .. مب قادر اتصرف .. ماعرف شفيها المسكينه .. اسمع انت روح البيت وخلك عند خواتك وانا بكلم فارس او محمد يجوني المركز .. يوسف ما وصيك على خواتك .. بس لاتجيب لهم طاري .. 
يوسف: ان شاء الله خالي .. ارجوك طمني .. 
سلمان: ان شاء الله يبه .. 
يوسف: تبي اتصل في محمد وفارس .. 
سلمان: لا انا باتصل .. بس انت لاتتحرك من البيت لين ارجع انا .. 
يوسف: ان شاء الله .. استأذن يوسف من الشباب وبسرعه رجع البيت وسكر باب الحوش وقعد مع خواته اللي كانوا مستغربات من دخوله المفاجئ لهم .. 
اما سلمان: فكلم فارس .. 
فارس: لا حول ولا قوة الا بالله العلي العظيم .. متى صار هالكلام ؟
سلمان: من شوي .. تعال لي المركز انتظرك 
فارس: ولا يهمك .. جاين 
فارس قال لمحمد السالفه وعلى طول طلعوا من القهوه متجهين المركز .. 
اتصل سلمان اعتذر لنواف والغى الموعد من غير ما يحدد له السبب الحقيقي .. سكر من نواف وقرب من مركز الشرطه .. تذكر لما اعتقلوه في امريكا .. شلون اهانوهم وهم يسحبونهم فسيارة الشرطه .. تذكر شلون انضربوا من غير سبب او ذنب .. وصل المركز .. تنهد ونزل من السياره .. مشى ورا الضابط ودخل المكتب .. وهو قاعد مع الضابط في المكتب يسرد لهم احداث الموقف .. دخل فارس و وراه محمد .. وقف الضابط وشافهم وابتسم .. استغرب سلمان .. لما اتلفت وراه شاف محمد وفارس تطمن .. عرف انهم يعرفون الضابط .. قعدوا هم الاربعه مع بعض .. وسلمان قالهم كل اللي صار .. وكانوا الثلاثه منصدمين من الموقف .. 
سلمان: انا شفتها من بعيد قلت في نفسي شتسوي هالبنت في هالليل بروحها ؟ لكن لما قربت منها شوي شفتها تتخبط بمشيتها وكانت تتلفت حولها بخوف .. قربت اكثر الا اشوف اثر الضرب في ويها .. قربت منها وكانت البنت منهاره على الاخر .. بصراحه خفت اوديها اي مكان يعني مستشفى او بيتهم مع انها طلبت مني اخذها بيتها بس خفت .. فاتصلت بالشرطه .. 
الضابط: ونعم الراي يا سلمان .. احسن شي سويته .. 
سلمان: لان في امريكا لو نشوف واحد ميت فالشارع ما نلمسه .. لان لو حاولنا نساعده او نشيك عليه بكون جزء من الحادث اللي صار لو مالي ذنب فيه .. 
الضابط: عدل كلامك .. رن تلفون مكتب الضابط .. تم الضابط يسمع والذهول بان على ويهه والكل كان يطالعه بخوف .. سكر الضابط ونزل راسه .. خذ نفس عميق ورفع راسه وقالهم .. 
الضابط: سلمان .. 
سلمان بخوف: هلا .. 
الضابط: تعرف وش سالفة البنت ؟
سلمان بقلق: شسالفتها؟ 
الضابط: لا حول ولا قوة الا بالله العلي العظيم .. 
فارس: بوعلي .. خوفتنا شو سالفتها ؟
الضابط: هالبنت اخوها مسوي فيها جي .. وتدرون ليش ؟
الكل بصدمه وذهول: ليش ؟
الضابط: اخوها مدمن مخدرات .. و مفلس .. تاجر باخته عشان ابره .. 
سلمان شهق شهقه وحط يده على قلبه .. محمد سكر على ايده بقوه من الغيض اللي فيه .. اما فارس حس الدنيا دارت فيه وقلبه تم يدق يسرعه وحس بخوف .. 
سلمان: اخوها .. يالله ليش ليش .. 
الضابط: كان موديها مكان مشبوه عشان يبيعها على التاجر وياخذ ابرته .. بس هي رفضت وضربها ضرب .. كسر ويها من الضرب وكسر حوضها الحيوان لانه رفسها وهي كانت تقاوم .. وبعدين هي شردت منه وتمت تركض فالشوارع مب عارفه وين تروح .. لين لقاها ولد الحلال سلمان .. 
سلمان: حسبي الله ونعم الوكيل .. الحين شنو الاجراءات اللي بتاخذونها ضد اخوها ؟
الضابط: بنروح المستشفى للبنت وبنعرف منها كل شي .. مكان اخوها والمكان اللي خذها له .. وان شاءالله بيتعاقبون .. بتكلم اهلها وبنستدعيهم للتحقيق .. 
فارس: يا قلبه هالاخو .. 
محمد: عشان ابره .. حسبي الله عليه .. 
الضابط: الله يستر على بناتنا 
الشباب: آآمين .. 
خلصت اجراءات المركز على الساعه 1 ونص بالليل .. طلعوا الثلاثه من المركز وكل واحد منهم شاغل باله شي واحد .. ( البنت المسكينه ) ركب سلمان سيارته ..
محمد: سلمان اوصلك البيت ؟
سلمان تنهد: آآآه .. لا مو مشكله 
محمد: انا بسوق وفارس بيجي ورانا .. 
سلمان: لا عادي .. 
فارس: وين عادي .. انت منهار على الآخر .. محمد .. انت سوق وانا وراكم .. 
سلمان: يا جماعه عادي .. 
محمد ركب سيارة سلمان .. وسلمان ركب جنب محمد .. حركوا الشباب وسلمان كان مغمض عيونه والافكار تدور في راسه وصورة البنت مطبوعه في مخيلته .. وصلوا بيت سلمان .. 
محمد: سلمان يبه .. وصلنا .. 
سلمان فتح عيونه بخوف: هاا .. تنفس بهدوء ونزل .. 
فارس: تامرنا على شي سلمان؟
سلمان: حياكم شباب .. 
محمد: يسلم راسك .. روح ارتاح وبكره بنمرك باذن الله .. 
سلمان: بس يا جماعه هالكلام يتم بينا .. 
محمد وفارس: ولا يهمك .. 
فارس: اعتبرنا ماندري بشي .. 
سلمان: عيال حلال .. الله يوفقكم .. 
فارس: احنا اخوان يا سلمان نعين ونعاون .. 
سلمان: ما عليكم زود والله .. 
محمد: ارتاح الليله .. وبكره ان شاء الله بنتلاقى و بنتابع الموضوع .. 
سلمان: باذن الواحد الاحد .. 
طلعوا من بيت سلمان .. وسلمان سكر باب الحوش وراح داخل بسرعه يتطمن على بنات اخته و يوسف .. 
اول ما دخل كان الخوف باين فعيونه .. شاف عيال اخته ولاشعوريا حضنهم الثلاثه وتم فتره على هالحال .. طبعا البنات استغربوا من حركة خالهم .. اما يوسف فكان حاس باللي سلمان حاس فيه .. وحس بحنان وحب خاله لهم 
الجوهره مسكت ويه سلمان وبحنان: خالي شفيك ؟
سلمان غمض عيونه وحط راسه في حضن الجوهره وتم ساكت .. 
هنادي مسكت يد خالها: خالي فديتك تعبان ؟ 
سلمان فتح عيونه وتم يطالعهم .. و التقت عيونه بعيون يوسف .. 
سلمان" اوعدك يا يوسف ان اكون معاك واحارب كل من يحاول ياخذ فاطمه منك .. وادوس على قلبي وكرامتي عشانك يا ولد اختي الغاليه .. فاطمه لك انت .. انت و فاطمه لبعض " قام من حضن الجوهره .. اعتدل في قعدته وتكلم .. 
سلمان: اليوم عشت اغرب موقف ممكن يمر علي في حياتي .. 
يوسف نزل راسه .. هنادي استغربت .. الجوهره سألت خالها عن الموقف .. 
الجوهره: خالي .. وش الموقف اللي عشته اليوم ؟
سلمان: اليوم وانا طالع الساعه 10 ونص .. وقالهم الموقف وسالفة البنت مع اخوها .. 
الكل انصدم .. يوسف ماتوقع ان يكون هاي السبب .. تم يطالع خواته بخوف .. هنادي صاحت وحضنت اختها ..
سلمان: طبعا هالكلام ما يطلع من البيت لاي مخلوق .. يوسف ترا محد يدري الا فارس و ولد عمه .. يعني لاتجيب طاري لعزيز او عيال عمهم .. 
يوسف: ان شاء الله خالي .. 
هنادي: حسبي الله عليه اخوها .. شهالقلب اللي عليه .. حقير هالانسان 
سلمان: الحمدلله والشكر .. ادعوا للبنت المسكينه .. 
هنادي بقهر: والله لو يجيبونه لي .. باذبحه .. الله يعينها هالاخت .. 
الجوهره بحزن: اخوها عزوتها سندها فهالدنيا يبيعها .. وعشان شنو .. وصخ دنيا .. حسبي الله ونعم الوكيل .. 
سلمان تنهد: لا حول ولا قوة الا بالله العلي العظيم .. مابيكم تشغلون بالكم بهالموضوع .. كل واحد يروح يرتاح الحين .. بكره ورانا صلاة الجمعه .. و على فكره جوجو .. كلمني ريلج .. 
الجوهره: ليش ؟
سلمان: قالي بكره بيطرش لنا غدا .. يعني لا تطبخون ..
الجوهره: وحليلهم .. بس من له نفس ياكل .. 
سلمان: لا بتاكلون ولا تفكرون فالموضوع .. 
يوسف: ما يقصرون .. وكلام خالي عدل يا خواتي .. لا تفكرون فالموضوع وايد .. بس ادعوا لها هالفقيره .. 
سلمان: يلا بناتي روحوا ارتاحوا الحين .. 
قاموا البنات كل وحده راحت غرفتها .. اما سلمان قعد شوي مع يوسف .. 
يوسف: خالي 
سلمان: هلا يبه 
يوسف: خالي .. البنت شصار عليها الحين ؟
سلمان: والله مادري .. للحين فالمستشفى .. بكره بيتحدد كل شي .. 
يوسف: يالله على اخوها .. شهالقلب اللي عليه .. اخته لحمه ودمه ما خاف عليها .. باعها .. حسبي الله ونعم الوكيل .. 
سلمان: يا يوسف .. هاذي ما يخاف ربه ولا يعرف الطريق حق ربه .. ورفجة السوء تسوي جي يا يوسف .. اختار ربعك عدل قبل ماترافجهم .. الدنيا مافيها خير .. الربع هم اللي بيجرونك لطريقين .. اما طريق الصح او الغلط .. وسمعت الشخص ما تجي الا من اللي حوله .. 
يوسف: الحمدلله على كل حال .. 
سلمان: اياك وتترك ربك يا يوسف .. دوم خل عبد شكور .. احمد ربك على البلاء واليسر .. لو ابتليت قول الحمدلله .. وصدقني ربك بيعوضك .. ولو تيسرت امورك بعد احمد ربك وربي يبارك لك .. 
يوسف: آآه يا خالي .. الحمدلله انك رجعت لنا عشان توجهنا .. 
سلمان: تعرف من وجهني قبل ما اسافر امريكا ..؟
يوسف: من؟ 
سلمان: الوالد الله يرحمه ماقصر في تربيتنا .. بس خليفه يا يوسف .. ايوك يا يوسف .. هو اللي وجهني وكان دوم يحذرني من الرفجه الفاسده ودوم ياخذني المسيد معاه ويخليني احضر محضرات معاه .. على حياة ابوي وبعد ماتوفى الوالد ابوك اهتم فيني اكثر واكثر .. لو مو ابوك كان انا اكبر صايع فالبلد .. وماكنت سألت فيكم .. بس ابوك زرع ثمره فيني .. وهالشي عمري ما راح انساه .. وقد ما اقدر احاول اعوضكم حنان الام والابو يا عيال اختي .. 
يوسف: الحمدلله يا خالي على كل حال .. 
سلمان: ونعم بالله .. تعرف لما الله سلط علينا هالامريكان الوحوش وبهدلونا هناك .. ما كنا نقول غير الحمدلله انا وعبدالهادي والشخص اللي توفى الله يرحمه .. على البهدله اللي تبهدلناها وربي كنا نقول الحمدلله .. و شوف قدرة ربك يا يوسف .. سلط علينا سميث .. ساعدنا وقام فينا وارتاح لنا .. الله يهدي قلبه ان شاء الله .. وربك افرجها علينا شوف رجعنا البلاد بكل سهوله .. والله كأني احلم لما اتذكر شلون تيسرت امورنا فالمطار ولا وجوازاتنا رجعت لنا عن طريق السفاره .. والفضل يرجع لرب العالمين ثم لسميث .. 
يوسف: بصراحه يا خالي .. اللي عشته هناك من اهناه وتعذيب .. ماتوقع حد يصبر عليه مثل ما صبرت انت وعبدالهادي .. اما سميث الله يهديه ان شاء الله .. 
سلمان: ان شاء الله .. زين يلا قوم روح ارتاح بكره ورانا صلاه .. 
يوسف قام من مكانه: ان شاء الله .. راح يوسف غرفته وسلمان كان يطالعه بفخر .. وارتاح من هم كان كاتم على صدره .. 
اما البنات ولا وحده منهم قدرت تنام .. طلعت هنادي من غرفتها وراحت عند اختها .. 
هنادي: جوجو .. ابي انام عندج .. خايفه 
الجوهره: تعالي فديتج .. 
قعدوا شوي يسولفون لين غلبهم النوم .. اما سلمان المسكين اللي ماقدر ينام من اللي صار له .. الافكار تروح وتجي في باله .. 
.....................
انتهى الجزء الاول



الحين نروح بيت بوفارس .. عبدالعزيز كان مع امه .. كانت ام فارس تنصح ولدها وتقوله عن مسؤلية العرس .. 
عبدالعزيز كان مو مرتاح وماله نفس يسمع كلام امه .. 
عبدالعزيز: يمه .. الله يخليج .. سكري على هالموضوع 
ام فارس باستغراب: ليش يمه ؟ شو فيك ؟!
عبدالعزيز: مادري .. حاس بضيقه .. من تطرون هالموضوع استضيق .. مابي اتكلم فيه الحين .. 
ام فارس: اذكر ربك يا يبه .. انت اللي بغيته 
عبدالعزيز: مادري يا يمه .. لا تكلميني فيه الحين .. وحط راسه في حضن امه .. تمت ام فارس تقرى على ولدها وتواسيه .. 

الساعه 1 بالليل .. فارس دخل البيت وهو مو على بعضه .. راح غرفته على طول .. خذ له شور سريع واتصل بمناف اللي كانت نايمه .. قعدها من النوم .. 
مناف: هلا 
فارس: مناف قومي ابي اتكلم .. متضايق
مناف بطلت عيونها بخوف: شفيك فارس ؟!!
فارٍس كان متردد يقولها اللي صار .. بس حس انه متضايق وايد ولازم يفضفض .. 
مناف بخوف: فارس تكلم شفيك ؟ شصاير؟
فارس: آآه يا مناف .. اليوم واحد من ربعنا طالع من بيتهم جاينا القهوه وعلى طريقه شاف .... . وقالها السالفه كامله .. 
مناف: لا حول ولا قوة الا بالله .. الله يصبرها .. الله يستر على بناتنا ان شاء الله .. 
فارس: انا ما شفت الموقف بعيوني ولا عشت اللي عاشه رفيجي .. بس من شفت ويهه وسمعت السالفه حسيت كأني انا اللي شفتها وكلمتها .. كانت تترجاه .. يالله عليه هالاخو .. 
مناف: لا حول ولا قوة الا بالله .. 
فارس: مناف: كسر حوضها من الترفس .. ويها رايح من الضرب اللي جاها منه .. 
مناف لا شعوريا: فديت قلبك يا فارس .. لا تتضايق .. الله يعينها هالبنت .. الله بياخذ حقها ان شاء الله .. 
انت لا تفكر فالموضوع وايد .. 
فارس وتنهد: آآآآه يا مناف آآآه 
مناف بحنان: سمالله عليك يا فارس .. قوم صل لك ركعتين .. ونام .. ولا تفكر في الموضوع فديتك .. بقعدك الصبح قبل الصلاه .. 
فارس: فديتج يا مناف .. تمي معاي شوي .. احس اني ضايق .. 
مناف: ان شاءالله .. 
تم فارس يتكلم مع مناف فتره .. وبعدين هي اصرت عليه انه يقوم يصلي وينام .. قام فارس صلى ونام وحس براحه بعد ما صلى .. اما مناف تمت تفكر في فارس .. 
مناف " فديت قلبه .. صرت جزء منه .. الحين يوم تضايق لجئ لي وفضفض لي .. الله يحفظه " تمت مناف تحاتي فارس وقلبها عليه .. غطت لها كم ساعه و وعت مع اذان الفجر .. اتصلت لفارس تقعده للصلاه .. 
فارس بتعب: هاا .. 
مناف: فارس .. قوم اذن الفجر .. 
فارس: مناف .. 
مناف: هلا فديتك
فارس: فديت قلبج والله .. 
مناف انحرجت: زين قوم الحق على المسيد قبل ما يقيوم الصلاه .. 
فارس: اختي الحين بتجي تقعدني او اخوي الصغير .. 
مناف: زين قوم فديت يلا .. 
فارس: ان شاء الله يا قلبي .. 
مناف: اول ماترجع من المسيد اتصل فيني .. 
فارس: ولا يهمج .. سكر منها ودخلت عليه فاطمه .. 
فاطمه: فارس .. انت قاعد 
فارس: اي .. جاني اتصال .. 
فاطمه: زين يلا فديتك بابا نزل ومعاه جاسم .. 
فارس: عزيز قعد ولا للحين ؟
فاطمه: اي قعد .. باقي انت قوم قبل ما يقيم الصلاه .. 
فارس بتعب: زين .. شو فيكم اليوم ؟
فاطمه: من ؟
فارس: ولا شي .. خلاص قمت .. قعد على السرير تمدد وبعدين دخل يتوضأ .. 
فاطمه لما دخلت على اخوها انتبهت انه كان يتكلم فالتلفون .. تمت تفكر في فارس اخوها .. احتارت في غموضه وتصرفاته .. 
فاطمه" فارس اخوي .. شو مخبي.. ؟! تصرفاته غريبه .. من يكلم فالتلفون ليل نهار .. معقوله اخوي يحب ؟ لو يحب شكله مغرم الولد .. بعدين دامه يحب ليش ما يتزوج .. اخوي يلعب .. لا لا مستحيل ما يسويها الله يحفظه .. وتصرفاته مع محمد ولد عمي .. آآه من محمد هاذي .. بعد محمد متغير .. نظراته لي سؤاله عني .. غريب هالانسان ليش اختفى فتره عن الانظار وطلع مره وحده .. هالثنين مسوين شي كبير .. الله يستر منهم بس " 
راحت غرفتها .. صلت ورجعت تنام مره ثانيه .. 
رجع فارس من المسيد .. واتصل بمناف اللي كانت خايقه عليه وتحاتيه .. 
فارس: هلا مناف .. 
مناف بخوف: فارس تأخرت فديتك .. 
فارس بجرأه: مناف .. خفتي علي ؟
مناف انحرجت وماردت عليه .. 
فارس: مناف .. يا قلبي انتي .. 
مناف تغير الموضوع: اخبارك الحين .. ان شاء الله احسن .. 
فارس" فديت اللي تغير الموضوع": اي الحمدلله .. نمت براحه .. 
مناف: الحمدلله .. 
تموا ساكتين فتره .. مناف كانت تفرك اصابعها ببعض من التوتر والخجل من كلام فارس .. اما فارس فكان مغمض عيونه ويتذكر لما لبسها الاسواره ذيك الليله .. فتح عيونه وكسر حاجز الصمت بكحه مستقصدها .. 
فارس: كح كح كح .. 
مناف: سمالله عليك ..
فارس: ايه عليج يا مناف .. " شكلها بدت تحب" 
مناف: شفيك فارس ؟
فارس: مستانس .. 
مناف: ان شاء الله دوم .. 
فارس يستعبط: ما سألتيني على سبب الوناسه ؟
مناف" بيتصفق هالولد وايد يستعبط": ممممممم .. ليش ؟
فارس: مو قايل لج .. ههههههههه
مناف عصبت: سخيف .. 
فارس: ايه عليج مناف .. 
مناف: زين يلا بسكر بروح ..
فارس: بتسكرين ولا بتروحين ؟ حددي موقفج لو سمحتي .. 
مناف: عاااد .. 
فارس: اموت فالدلع انا .. 
مناف انحرجت: زين فارس لازم اسكر .. 
فارس: ان شاء الله دلوعتي .. 
مناف" بيذبحني .. يتغزل فيني واااي": مع السلامه .. 
فارس: وتتغلى دلوعة فارس .. 
مناف: شهالكلام .. 
فارس: يزعلج ؟
مناف سكتت .. 
فارس: عيل خليني اقول اللي اقوله .. 
مناف بصوت واطي: لازم اسكر .. 
فارس: مناف قبل ماتسكرين ممكن اقول شي .. 
مناف: تفضل .. 
فارس خذ نفس عميق: مناف احبج .. 
مناف انصدمت .. تمت ساكته .. حست انها تحلم ..
مناف " يحبني " .. 
فارس: مناف .. يلا روحي خلصي شغلج حبيبتي .. 
مناف: ها .. !!
فارس: باكلمج اول ما روح المكتب .. 
مناف مو مستوعبه: ان ن ن ان شاء الله .. سكرت وهي مو عارفه توصف شعورها .. 
مناف" يحبني .. يحبني .. يحبني .. طالعه من قلبه .. واااي مو مصدقه .. فارس يحبني .. " شعورها اللي ماعرفت توصفه كان الاحساس بالحب الصادق من ناحية فارس .. فرحة مناف ما تنوصف .. في هاللحظه .. حست نفسها اسعد انسانه فالكون كله .. اما فارس فكان مستانس اكثر منها .. هو لما اعترف لها بحبه اول مره حس من مناف انها فاكره فارس معجب فيها لفتره وبس .. مع انه كان صادق بس هي كانت وايد حذره معاه .. بس اليوم لما قالها انه يحبها حس ان قلبها نبض بالحب .. من اهتمامها له .. 
فارس " احبج يا مناف .. حبج عصف بقلبي .. آآه يا قلبي انتي يا مناف " حط راسه وغط له ساعه قبل ما يروح المكتب .. 

الساعه 8 ونص .. وكعادتها ام فارس وجاسم فالمطعم ام فارس تحضر الريوق وجاسم يسولف معاها .. لان اليوم الجمعه واجازه فتحضر الريوق وقت متأخر .. فارس قعد من الساعه 6 ونص عشان يروح المكتب ويشوف شغله اللي اهمله من فتره .. اما جاسم كان قاعد مع امه كعادته .. يسولف معاها وهي تحضر الريوق .. 
جاسم: يمه .. 
ام فارس: هلا يمه .. 
جاسم: كلمي ابوي .. نبي نروح البحر .. 
ام فارس: فديتك كلمته عن امس و وافق بس تدري انشغلنا بموضوع اخوك .. 
جاسم: زين خل نروح اليوم .. 
ام فارس: لا يبه .. شلون نروح واحنا ما جهزنا شي ولا خبرنا بيت عمك .. ما يصير .. 
جايم حط يده تحت خده: اوووووه .. زين بس نروح نتمشى .. 
ام فارس تضحك عليه: ههههههه .. نرتب لها الاسبوع الجاي .. اوعدك اكلم ابوك و بيت عمك .. 
جاسم: زين زين .. بنشوف .. 
ام فارس: روح قعد ابوك يلا .. 
جاسم ماسك العكاز: زين .. 
ام فارس " هههههه .. عليك حركات يا جسوم .. الله يحفظك فديتك " 
راح جاسم يقعد ابوه اللي كان توه مخلص من صلاة الضحى .. 
جاسم: يبه .. 
بوفارس مبتسم: هلا والله هلا .. 
جاسم باس راس ابوه: شحالك يبه ؟
بوفارس: طيب طاب حالك فديتك .. اخوانك قعدوا ؟
جاسم: بس فارس .. راح المكتب 
بوفارس: شعنده ؟ اليوم جمعه .. 
جاسم: مادري يبه 
بوفارس: عزيز قعد ولا للحين 
جاسم: للحين نايم .. 
بوفارس: ممممم .. زين يلا ننزل فديت طولك .. 
جاسم: ان شاء الله .. 
بوفارس يطالع جاسم: تعال اشيلك يبه 
جاسم: لا عادي .. اقدر امشي .. 
بوفارس يتحرش: انا ودي اشيلك يالدب .. 
جاسم: انا دب .. زين شلني عشان تعرف .. لو انا دب او رشيق .. 
بوفارس يضحك: شوي شوي يا غصين البان .. 
جاسم وبوفارس: هههههههههههههه .. نزلوا وهم يسولفون ويضحكون .. دخلوا على ام فارس اللي الابتسامه كانت منوره ويها .. 
ام فارس: يا هلا والله .. يا حي هالشوف .. 
جاسم: حددي موقفج ؟ انا ولا بوفارس ؟
ام فارس منحرجه: جسووووم 
بوفارس: ههههههههه .. التفت على ام فارس .. شحالج الغاليه .. ؟
ام فارس: طيبه الحمدلله .. شلون كانت نومتك؟
بوفارس: الحمدلله .. حلوه 
تموا يسولفون شوي .. وبوفارس وجاسم تريقوا وشربوا شاي احمر .. التفت بوفارس على زوجته وسألها .. 
بوفارس: شعنده فارس رايح المكتب ؟ الناس جمعه ورانا صلاه 
ام فارس: فديته يقول يبي يخلص كم شغله .. 
بوفارس " لوتي فروس .. اوريه": ما قال متى بيرجع ؟
ام فارس: يمكن يرجع مع الغدا .. 
بوفارس: اها .. 
دخل عليهم عبدالعزيز اللي كان ويهه متغير .. 
عبدالعزيز: اهلا بالجميع .. 
بوفارس: اهلا وسهلا .. 
ام فارس: فديت قلبك انا .. يسعد صباحك .. 
عبدالعزيز" اي صباح الله يهديج": هلا والله الغاليه .. وباس امه على راسها .. التفت على جاسم .. حيالله بومحمد .. شحالك
جاسم: الله يحيك .. 
عبدالعزيز: مامي .. ممكن شاي احمر من ايدج الحلوه .. 
ام فارس: من عيوني غناتي .. 
بوفارس: بارك الله فيج يا مامي .. 
الكل: هههههههههههه 
عبدالعزيز: وياليت تحطين صبعج بالشاي .. 
ام فارس مبتسمه: فديت قلبك انا .. 
جاسم: ليش ؟
الكل التفت عليه .. 
جاسم: ليش ؟
بوفارس: شو اللي ليش ؟
جاسم: ليش تحط صبعها فالشاي ؟
بوفارس: ههههههه 
عبدالعزيز: عشان امي سكر وابي تحط صبعها بدل السكر .. فهمت بالفالح .. 
جاسم ببرأه: زين انا بعد ابي .. 
بوفارس: ما تبي صبعي انا .. 
جاسم التفت على عبدالعزيز: ها شو رايك بصبع ابوي ؟
عبدالعزيز: لا تحمل مر .. 
بوفارس: سود الله ويهك .. 
الكل: ههههههههههه .. 
في بيت بومحمد .. الكل لازم يقعد من النوم الساعه 8 ونص واقصى حد 9 .. هاي اوامر بومحمد .. طبعا الكل يتذمر من هالقانون .. بس ماشي على الكل .. واولهم فهد .. لانه يحب النوم .. 
بومحمد يكلم ام محمد: وين الشيخ فهد ؟
الكل التفت يطالع الثاني .. وابتسموا .. بومحمد استغرب وتم يطالعهم ورافع حاجب .. 
بومحمد: شو فيكم ؟
محد رد .. وبومحمد استغرب زود .. التفت وراه وشاف فهد متكي على الثلاجه ونايم وهو واقف ..
بومحمد: فهووود .. قم ياصبي .. 
الكل: ههههههههههه .. 
فهد بحكم انه ما يسمع مارد .. بومحمد قام من مكانه وهز كتفه .. 
بومحمد: قم يا ولد .. حشى النوم زهق منك من كثر ما تنام .. 
الكل: ههههههههههه .. 
فهد فتح عيونه يطالع ابوه بغضب .. 
بومحمد: عاد طالعني مثل ما تبي .. بسك نوم .. 
فهد استسلم و راح قعد معاهم .. 
محمد: يبه .. 
بومحمد: يا لبيه ..
محمد: ابي اشتري نخل حق العزيه .. تجي معاي اليوم العصر ؟
بومحمد يفكر: اليوم .. والله ماقدر .. مواعد واحد خلها بكره نروح من الصبح .. 
محمد: بكره .. الساعه كم ؟
بومحمد: الساعه 7 نطلع من البيت .. 
محمد: بل .. 
بومحمد: بلك المطر .. متى تبي تطلع عيل ؟
محمد: يعني الساعه 8 ونص 9 .. 
بومحمد: روح بروحك عيل .. 
خالد: محمد من صجك تطلع هالوقت .. يبه اذا ماتروح وتلحق على السوق من الصبح .. ولا روحتك ما منها فايده .. 
محمد: وايد من وقت الساعه 7 .. 
بومحمد: عين العقل بو وليد .. عيال هالايام مدلعين .. 
محمد: مافي غير فارس ولد عمي فديته .. ما يرد لي طلب .. 
بومحمد: مالت عليكم انتوا الثنين .. روحوا الساعه 12 الظهر بعد .. 
محمد وخالد: هههههههههه 
الريم من سمعت اسم فارس دق قلبها وابتسمت .. التفت خالد على اخوه علي .. 
خالد: علوه .. 
علي: هلا والله .. 
خالد: اليوم بروح اشتري محل مع فارس .. تجي معانا ؟
علي: مو غلط .. 
محمد: مع فروس ؟
خالد: اي 
محمد: ما قالي ؟!
ام محمد: وخير يعني ما قال لك ؟
محمد: لا شو خير ما قالي .. كل شي يقوله لي
ام محمد: ليكون فارس مرتك واحنا ماندري؟
محمد ابتسم وتذكر ساره اللي وحشته .. تغير ويهه وغير الموضوع على طول عشان محد يفتح معاه موضوع زوحته .. 
محمد: اي محل خويلد ؟
خالد: عمي دله على محل موقعه حلوه ومساحته تمام .. عاد رحنا وشفناه وقررنا نشتريه .. 
محمد" فروس الدب ما قالي .. اوريه" .. 
علي: خلاص باروح معاكم .. 
خالد: حلوو .. نجهز الساعه 6 .. لان الساعه 7 موعدنا .. 
علي: صار .. 
محمد كان معصب على فارس ليش انه ما قاله عن هالطلعه .. 
مر هاليوم على خير .. لحد الساعه 6 الا ربع .. طلع خالد ومعاه اخوه علي .. قد محمد متصل لفارس و زافه على الحركه .. سبقهم محمد عند فارس .. وهم طلعوا على الوقت .. وهم فالطريق عند الاشارات وقفت سياره جنبهم التفت علي على اللي بالسياره وصد على طول .. عقد حواجبه والتفت مره ثانيه وتم يطالع الشخص اللي يسوق..
علي: خلود مو جنه هاذي صلوح بوقحفيه .. 
خالد لف راسه: اي هاذي هو .. 
علي: الحقه .. 
لحقوا السياره اللي كان فيها صلوح .. تم خالد يولع له ليتات لين وقف .. وكانوا معاه شخصين بالسياره نزل خالد من السياره و وراه اخوه علي .. تكتفوا هم الثنين يطالعون هالشخص .. اول ما نزل من السياره سحبه خالد وضربه ضرب .. ومسكه علي ورفسه في بطنه ترفس .. الشباب اللي كانوا مع صلوح نزلوا يفازعون حق رفيجهم .. 
الشاب الاول: هييي .. شتسون .. تركوا الولد .. 
علي التفت عليه ودزه: ادلف انت مالك خص .. 
الشاب الاول: هييي ولد عمي شنو مالي خص .. 
علي: هلا هلا .. عيل انت فصول الخبل .. ومسكه وضربه ضرب .. 
فيصل: آآآه .. شتسوي .. آآآي .. 
اما الشاب الثاني كان خايف ومو عارف شو يسوي .. 
خالد وهو ماسك صلوح: ها .. تذكرني صلوح .. افتح عيونك وشوفني .. 
صلوح: ها .. آآآي .. 
خالد: تذكرني ولا اذكرك .. وضربه على عيونه كم ضربه .. 
اما علي بهدل فصول وحذفه على الارض .. التفت على اخوه ومسك صلوح .. 
علي: تذكرنا يا بوقحفيه .. انا علي .. 
خالد: وانا خالد .. 
صلوح بخوف: هاااا .. 
خالد: انا تاج راسك يالنذل .. 
صلوح: انا مالي خص .. الشباب هم اللي قالوا لي .. 
خالد: مالك خص ها .. اوريك يالنذل .. وعطاه كم كف على ويهه .. 
علي: منو اللي قالك من الشباب ؟ 
صلوح: عيال بيت بوسالم .. 
خالد عطاه كف وصرخ عليه: كـــــذاب .. قول من ولا بكسر ويهك .. 
علي بكس له: تكلم قول من ؟
صلوح: انا وفصول ولد عمي .. 
خالد رفس صلوح رفسه في بطنه وحذفه على الارض .. التفت على فصول اللي كان طايح على الارض .. ورفسه على ويهه .. طلع الدم منه .. اما الشاب الثالث كان واقف ورا السياره ويراقب بخوف .. 
خالد: تعرف لو شفتك انت و ولد عمك باذبحكم زين .. 
علي: يلا اخوي .. لا نتأخر على فارس .. 
خالد وهو راكب السياره: مشينا .. حرك السياره وحفص عليهم وراح مسرع .. 
علي: تصدق خلود .. 
خالد: هلا .. 
علي: احس ودي ارجع و ازيدهم .. 
خالد: بس انت .. والله شوري يقولي ارجع اكمل عليهم .. 
علي: النذل صلوح .. هو و ولد عمه هالخبل فصول .. هم السبب .. 
خالد: ابي اشوفه مره ثانيه .. صدقني لو تجي الحكومه بكبرها ما هديته .. 
علي: عندك اياه .. 
وصلوا عند فارس المكتب على الساعه 7 الا ربع .. اول ما دخلوا لقوا محمد قاعد .. 
علي: يعني لازم انت قبلنا .. 
محمد: احم .. انا الكل فالكل .. 
خالد: خف علينا الشيخ .. 
فارس باستغراب: من وين جاين يا شباب ؟ متهاوشين ؟
خالد: لا مو متهاوشين بس مسكنا واحد ولعنا شكله شوي .. 
محمد: ههههه .. من يكون هاذي ؟ انتوا محد يسلم منكم ..
علي: صلوح بوقحفيه
فارس: ههاااااي .. صدتوه يعني .. 
خالد: وقلت له لو شفتك مره ثانيه باذبحك .. 
محمد: شو سويتوا فيه ؟ 
علي: بردنا خواطرنا شوي .. 
فارس: بس شوي .. جان قضيتوا عليه بعد .. 
خالد: والله كان ودي .. بعد اللي سواه مو شوي هالنذل .. صج ما يبين في عينه .. 
علي: سود الله ويهه .. يعني عزيناه ودخلناه وسطنا .. وفالاخير يقطنا في مصيبه .. ومحد راح فيها غير خلود اخوي .. 
محمد: خلود .. من اللي تكلم فيهم و نكبكم ؟
خالد: هو مع ولد عمه هالخبل فصول .. 
محمد: والله .. صج نذل .. 
خالد: تخيل محمد .. ركضت فالظلام والشرطه تلاحقني .. حسبي الله عليه .. هلكني ذاك اليوم .. كنا حلوين وماشين على الخطه صح .. بس هو شو اللي خلاه ينكبنا .. 
فارس: انتوا شو اللي كنتوا متفقين عليه اصلا ؟
علي: شوف كنا متفقين ان انا وخالد وحمد ولد بوسالم نهد خيول عزبة جماعة خليل وربعه .. لانهم قبل السباق اتفقوا معانا ان لو فزنا عليهم ناخذ الخيل الاسود .. واحنا فزنا يوم خلود ركب الخيل وسابق خليل .. عاد هم ما عجبهم .. قالوا كلامهم وهم واثقين انهم بيفوزون على خالد .. 
خالد: المهم قلت لخليل .. يلا على الوعد .. قالي انسى اعطيك الخيل الاسود .. اختار اي خيل الا الاسود .. عاد تعرفني لما اعصب .. سحبته من ثوبه ورضخته على الارض .. تجمعوا الشباب وباعدونا عن بعض .. عاد انا توعدتهم .. واتفقنا انا وعلوه وحمد نروح نهد كل خيولهم من الاسطبلات .. وكل واحد من الشباب كان له مكانه يعني فصول كان يراقب ورانا .. احمد بن راشد كان سابقنا ويشوف لنا الطريق .. اما صلوح كان فالعزبه صوب البركه بروحه .. المهم يوم دخلنا عزبتهم الا الشرطه تشغل الليتات .. لان صلوح النذل مبلغ خليل من قبل .. وتعرف خليلوه خاله ضابط .. فكلمه او انهم بيسون لنا كمين .. تولعت الليتات وشردنا .. وهم شافوني ولحقوني انا بس .. باقي الشباب رجعوا العزبه .. مثل ما اتفقنا .. ان لو صار ما صار نرجع العزبه ولا كأن السالفه لنا .. 
المهم تموا يلاحقوني فالظلام وانا ماشوف دربي الا اشوطح بين الشير اللي شمخت يدي وريولي .. وطحت كم مره وتكسرت والله .. تذكر ركبي شلون كانت من الدم .. وماقدروا يصيدوني .. لاني انخشيت في سيارة ناطور العزبه من غير ما هو يدري .. وتميت طول الليل الهث بروحي والدم يقطر مني .. 
علي: جاتنا الدوريه وتموا يدورون .. وسألونا عن خالد .. وقالهم حمد انه ما جا اليوم كلش .. وانا استغربت ان صلوح اختفى من العزبه بكبرها هو و ولد عمه هالخبل فصول .. ومن يومها ما شفناهم .. بس عرفنا انهم هم اللي انكبونا .. 
فارس: صج نذاله .. بس هم ليش سوا جي ؟
خالد: تعرف صلوح مصلحجي .. و ولد عمه هالخبل ماله شخصيه .. معاكم معاكم .. عليكم عليكم .. 
فارس: بس زين سويتوا فيهم .. 
خالد: بعد ما برد خاطري فيه .. ودي اشوت ويهه تشوت هالنذل .. 
محمد: خلود عصبي وايد .. هدي شوي
خالد: انا شفته فار دمي .. كان ودي انط من السياره واخنقه .. 
فارس: اعرفك خلود .. من يوم احنا صغار اقشر .. تاخذ حقك بالطيب ولا بالقوه .. 
علي: فديته اخوي .. 
محمد: يا جماعه صارت 7 وبتتأخرون على الريال .. 
الكل: يلا .. 
طلعوا الشباب في سيارتين .. محمد ركب مع ولد عمه .. اما علي مع خالد اخوه .. وصلوا وجهتهم وخلصوا امورهم .. واتفقوا انهم يروحون المحكمه عشان يخلصون الاجراءات الماليه والقانونيه .. خلصوا من الريال على الساعه 8 ونص تقريبا .. وكلهم ركبوا مع فارس بعد ما خالد ركن سيارته عن الشركه .. راحوا يتعشون واتصلوا في سلمان ويوسف وفاضل وعزيز .. طبعا سلمان اعتذر .. اما يوسف فسلمان طلب منه يروح معاهم .. عشان يغير نفسيته من بعد اللي صار .. تلاقوا الشباب في المطعم اللي غسلوا فيه الصحون من فتره .. طبعا فارس ومحمد ما يدرون باللي صار .. اول ما دخلوا الا بذاك الاستقبال من مدير المطعم ومن اللي يشتغلون هناك .. فارس طالع محمد باستغراب .. 
فارس: شو السالفه ؟
محمد: مادري والله .. التفت على خالد .. خلود شوالسالفه .. 
خالد: بعدين اقولك .. تعال سلم على مدير المطعم بعرفكم عليه 
محمد وفارس رفعوا حاجب وطالعوا بعض .. ( هالحركه دوم يسونها مع بعض ) .. سلموا على مدير المطعم وقعدوا على طاوله وحده كلهم .. والخدمه لهم كانت غير باقي رواد المطعم .. خدمه خاصه طبعا .. قال خالد لمحمد وفارس سالفة غسيل الصحون .. ماتوا من الضحك على عبطهم .. 
خالد: انا ما كنت حاب الفكره ومستحي .. ريال شكبري اسوي جي .. بس الشباب اصروا علي .. والله استانست صج يوم ما ينسي .. 
محمد: وحليلكم يالمقاليع .. 
فارس: ههههه .. 
............




تونسوا الشباب في المطعم .. بعد وناستهم كلن توجه لروتينه .. محمد وفارس مع بعض .. خالد وعلي عبدالعزيز ويوسف راحوا ميلس احمد بن راشد .. اما فاضل رجع البيت لانه وعد سلطان وجاسم وفهد واحمد يوديهم يشترون اشرطة سوني الجديده .. كانت الساعه 10 تقريبا .. اول ما دخل فاضل حشروه الشباب .. 
جاسم: يعني متى نروح ؟
سلطان: احلف يعني شوف الساعه كم الحين ؟
جاسم محتج: اكيد المحل سكر الحين .. 
فاضل يطالعهم ومتكتف: خلصتوا ؟
سلطان: اي شوف الساعه كم الحين .. 
ورجع جاسم يحتج: يه .. مواعدنا الساعه 9 .. وجاينا الحين .. 
سلطان: مواعيدك مب شي ياخي .. 
فاضل يطالعهم ورد ببرود: خلصتوا ؟
احمد ميت من الضحك .. وفهد مبتسم .. 
سلطان: الحين شلون بنروح ولا لأ ؟
جاسم: وين نروح شوف الساعه كم الحين .. 
سلطان: ما ضيعنا الوقت ولا شي . .انت جاي متأخر .. لو رحنا بيكون المحل خلاص سكر .. 
فاضل: شوف ساعتك ..
شاف سلطان ساعته: الساعه 10 و ربع .. 
فاضل: انتوا كل مره متى تروحون؟
سلطان تم يتلفت حواليه: زين يلا نحرك عيل .. 
فاضل مشى وراهم: مب صاحين انتوا .. 
احمد ميت من الضحك على جاسم وسلطان .. وصلوا المحل .. اول ما دخلوا الشباب المحل انتشورا كل واحد منهم في زاويه يختار له شريط .. اما فاضل كان قاعد 5يسولف مع صاحب المحل .. 
فارس ومحمد مروا على سلمان البيت .. وقعدوا عنده شوي .. تطمنوا عليه و خذوا اخباره وقالوا له باللي صار على البنت المسكينه .. 
فارس: مرينا على الضابط المركز .. 
سلمان: ها بشروا ؟
فارس: البنت استخفت .. من اللي صار لها .. والاخو مسكوه واللي معاه .. داهموا المكان المشبوه ومسكوا الاغلب .. لان في بعض الشباب ما كانوا موجودين .. 
محمد: لا حول ولا قوة الا بالله .. 
سلمان: امس ما قدرت انام .. صورت البنت في بالي .. مب قادر انسى صوتها .. ولا شكلها المسكينه .. مالومها لو استخفت .. 
محمد: الله يعينها هالمسكينه .. من الصدمه صادتها ردت فعل .. 
فارس: حسبي الله ونعم الوكيل .. 
قعدوا شوي عند سلمان وبعدين استأذنوا لما تطمنوا عليه .. طلعوا يحوطون الشوارع بالسياره .. رن جوال فارس والرنه كانت ( عالي مستواه ) .. التفت على محمد وطول على صوت الراديو .. 
فارس: هلا والله .. 
مناف بعصبيه: يعني اذا ما اسأل عنك ماتعرف انت تسأل .. يمكن مت ولا صار علي شي .. 
فارس باستغراب: سمالله عليج يا قلبي شو هالكلام .. هدي هدي .. 
مناف: ايش اهدي .. متى مكلمتك انا اليوم ؟
فارس: شوي شوي فديتج ؟
مناف بحزن: الساعه كم اخر مره كلمتك اليوم رد علي لو سمحت ؟
فارس: شو فيج معصبه يا قلبي .. 
مناف: خلاص مافيني شي .. مب معصبه .. 
فارس: يا قلبي انتي .. انشغلت اليوم .. 
مناف: شحالك ؟
فارس: مناف .. 
مناف: هلا .. 
فارس: حياتي انتي .. ليش زعلانه ؟
مناف: من انا ؟ لا مب زعلانه .. قولي شسويت اليوم ؟
فارس: مناف .. كلميني عدل ولا تكابرين .. 
مناف: فارس .. وصاحت .. 
فارس بخوف: مناف حياتي شو فيج ؟ ليش تصيحين .. 
مناف وسط دموعها: فارس .. وسكتت ما قدرت تكمل من الصياح .. 
فارس اشر لمحمد انه يوقف السياره .. محمد على طول وقف السياره .. فارس نزل من السياره يكمل مكالمته مع مناف .. ومحمد كان مستغرب من فارس .. 
محمد " ذبحك الحب يا فارس وصرت تداري على مشاعرها .. ايه عليك يا ولد عمي " 
فارس: مناف .. ردي علي .. مناااف 
مناف تشهق من الصياح: فارس . . فـ فـ فارس
فارس: عيونه انتي .. ليش تصيحين ؟ ليش يا قلبي .. اهدي شوي وقولي لي شو فيج ؟ 
مناف تمت مناف تصيح .. وهدت نفسها .. استجمعت قواها وتكلمت .. 
مناف: فارس .. 
فارس: يا لبيه فارس انتي .. 
مناف: اليوم حلمت بنايف اخوي .. فارس وحشني اخوي .. وصاحت .. 
فارس: فديت قلبج انا .. الله يرحمه .. اكيد كان مرتاح فالحلم .. 
مناف وتمسح دموعها: الحمدلله .. كان ويهه منور .. وكان يضحك .. 
فارس براحه: فديت قلبج .. هاي اللي مزعلج .. 
مناف بحزن: كنت محتاجه اكلمك او ما قعدت من النوم ..
فارس: ليش ما اتصلتي يا قلبه .. 
مناف: كنت احاتيك من سالفتك اللي قلتها لي امس .. وماحبيت اتصل فيك خفت تكون مشغول او حد حولك .. بس انت ما اتصلت فيني كلش .. وهالشي ضايقني 
فارس: يا قلبي انتي يا مناف .. انا اسف بس انشغلت شوي اليوم .. وانتي لج الضوء الاخضر .. اتصلي وقت ما تبين يا قلبي .. 
مناف: فديتك يا فارس .. 
فارس: ها .. عيديها .. 
مناف انحرجت: انت وين الحين ؟
فارس: فديت قلبج عيديها .. 
مناف منحرجه: فااارس .. 
فارس ابتسم: يا عيونها وقلبه انتي .. 
مناف: انت وين الحين ؟
فارس: فالشارع .. 
مناف باستغراب: اي شارع ؟
فارس: انا قلت لولد عمي يوقف ونزلت من السياره عشان اخذ راحتي معاج فالكلام .. فديتج خفت عليج يوم صحتي .. 
مناف باحراج: اسفه يا فارس .. 
فارس: فارس بشحمه ولحمه تحت امرج يا مناف .. 
مناف" فديته والله": ايه عليك يا فارس .. 
فارس: زين مناف .. 
مناف: هلا .. 
فارس: ودي اشوفج .. 
مناف بجديه: لا فارس .. مب كل يوم والثاني تقول ابي اشوفج .. 

فارس انصدم ومارد عليها .. 
مناف بهدوء: فارس .. 
فارس بصدمه: عيونه انتي ..
مناف " فديته قلبه كبير": لاتزعل يا فارس .. بس 
فارس يقاطعها: فاهم عليج .. انا حاس نفسي وايد خذت عليج .. وضغطت عليج وايد .. واحرجتج بهالطلب .. 
مناف" والله ودي بشوفك كل يوم يا فارس ": مو مشكله حصل خير .. 
فارس ابتسم: ولا يهمج الغاليه .. 
مناف: والله قلبك كبير يا فارس .. 
فارس: انتي اللي دلوعه منافووو 
مناف: شنو منافوو .. ياهل انا عندك ؟
فارس: فديت دلوعتي مناف .. ايه عليج بس .. ركب السياره وهو يضحك مع مناف .. حرك محمد وهو مستغرب من حال ولد عمه .. التفت محمد على فارس .. 
محمد: فديت اللي غاص عميق في بحر الحب .. 
فارس مبتسم: لحظه شوي يا قلبي .. طالع محمد وهو مبتسم .. حمودي .. خل عنك السوالف .. 
محمد ضحك: ههههههههه .. وأشر لفارس يسكر .. 
فارس: زين يا قلبي باكلمج بعد شوي .. سكر من مناف والتف على ولد عمه .. 
محمد: انا بروح الحين بيت اهل المدام .. 
فارس: مو جنه الوقت متأخر ؟
محمد: عادي .. بتستقبلني اي وقت .. 
فارس ابتسم: ولا يهمك .. نروح .. 
راحوا بيت اهل ساره زوجة محمد .. وصلوا وتم محمد فتره فالسياره متوتر وبعدين نزل .. اتصل في ساره وقالها انه عند الباب .. 
محمد: فروس .. انت خلك قريب توقع اي لحظه اسوي لك ترجع لي .. لاتروح بعيد .. 
فارس: ولا يهمك .. الله يرضى عليكم .. 
محمد بتوتر: فديتك فروووس .. يلا سلااام 
فارس: الله يرعاك .. 
دخل محمد ميلس بيت اهل ساره .. كانت الساعه 11 ونص تقريبا .. انتظر فالميلس 5 دقايق على ما نزلت له ساره .. اول ما فتحت الباب التقت عيونها بعيون محمد .. تساقطت دمعات على خدها وهي تركض لمحمد بشوق وتحضنه .. لـــحـــــظه .. هاي كان خيال محمد .. نرجع للواقع .. دخلت ساره وهي منزله راسها .. وقف محمد وتم يراقبها وهي تمشي بخطوات واثقه باتجاهه .. مد يده مشتاق للمس يدها .. بتكبر صدت عنه وقعدت بالكرسي اللي جنبه .. ماستغرب هالحركه .. عداها لها وقعد بكل هدوء .. 
محمد: ساره .. 
ساره: نعم .. 
محمد: ليش تسوين جي ؟ انتي شو شفتي علي عشان تشكين فيني ؟
ساره: ................. 
محمد: ساره حياتي .. انا جاي اتفاهم معاج .. ابي اخذ اللي بخاطرج .. 
ساره: ماشوفك افتكرت فيني طول الفتره اللي راحت .. 
محمد" قاسيه": كنت ماعطج فرصه تفكرين بالمشكله وتراجعين نفسج .. محد فينا كامل .. كلنا نغلط .. 
ساره بعصبيه: بس انا مو غلطانه بشي ..
محمد: المصيبه لما الواحد ما يعترف بالغلط ويستمر فيه .. 
ساره: شو قصدك ؟
محمد: كلامي واضح .. علميني يا ساره .. شو هالافكار اللي جاتج مره وحده ؟ 
ساره: ما جاتني الافكار مره وحده بس في ناس جزاهم الله خير فتحوا عيوني على اشياء انا كنت غافله عنها .. 
محمد بقهر: حسبي الله ونعم الوكيل .. 
ساره التفتت عليه: ليش ؟
محمد: لان اللي لعب بعقلج هدم حياتنا .. 
ساره: الا ما هدمت ولا شي .. انا اللي كنت غبيه ..
محمد: انتي عن ايش تتكلمين .. 
ساره: بنت عمك .. 
محمد: يا بنت انا حلفت لج ان ما في قلبي شي لها .. محد خذ قلبي الا انتي .. زين بسألج .. انتي شفتي علي شي ولا على فاطمه بنت عمي .. 
تقاطعه ساره: لا تقول اسمها هالحقوده .. 
محمد يكمل: بنت عمي مو حقوده .. احفظي لسانج يا بنت الناس .. 
ساره: اي تعزها علي .. 
محمد بعصبيه: ماعزيت حد عليج .. سمعيني يا بنت الناس .. بنت عمي طول عمري عادها مثل اختي .. 
ساره: قبل ممكن اصدق هالكلام .. لكن الحين مستحيل .. 
محمد: انتي ما فكرتي ليش هالناس اللي فتحوا عيونج قالوا لج هالكلام؟
ساره: والله يبون مصلحتي .. 
محمد: وانتي يالعاقله تشوفين ان مصلحتج بانج تهدين بيدج كل اللي بنيناها مع بعض ؟ 
ساره: قلت لك كنت غبيه قبل .. 
محمد: ساره فديتج .. انتي اكبر من هالكلام كله .. انتي حب حياتي .. انتي زوجتي ام عيالي .. ساره حبيبتي مافكرتي في عيالج قبل ماتسوين هاي كله ؟ 
ساره" عيالي": خلك من هالكلام كله يا محمد .. 
محمد: انا اتكلم فالهوا .. شلي الافكار من راسج ؟ وخلي العذال عنج .. بيهدمون حياتج ومحد بيخسر الا انتي .. 
ساره: يوم اكتشتفت الحقيقه ما بخسر شي .. بس لو تميت غافله وعلى ويهي بخسر كل شي .. 
محمد وقف: خلاص خلي الحقيقه واللي قالوا لج الحقيقه ينفعونج .. انا ما راح استمر معاج بهالطريقه .. انتي في صوب وانا في صوب .. قعدي بيت هلج مع اللي هدموا بيتج .. وانا مع عيالي في بيتنا بكرامتي .. 
ساره بطلت عيونها: هاا .. محمد انت شو تقول ؟
محمد وهو رايح عند الباب: خل تنفعج افكارج .. شكلهم غسلوا مخج عدل .. عيالج ما راح تشوفينهم .. جيتج بالطيب وانت ما رضيتي .. ماعندي اسلوب غير الطيب .. هاي اخر مره تشوفيني فيها بالحلال .. ومسك يدها وباسها .. ساره كانت واقفه تسمع محمد بذهول .. ترك يدها وطلع من غير رجعه .. 
ساره تمت واقفه مكانها منصدمه وماتسمع غير ( هاي اخر مره تشوفيني فيها بالحلال ) .. قعدت على الارض تصيح .. ما عرفت كيف تتصرف .. تروح لمحمد وتترجاه يرجع في قراره او تنسى لانه يخونها مثل ما تفكر .. رن جوالها وكانت المتصله صديقتها عليه .. 
عليه: ساره .. بشريني شسويتي ؟
ساره وسط دموعها: بيطلقني ..
عليه مبتسمه: احسن .. وش لج فيه ..
ساره: بس ما توقعت الامور توصل لهالدرجه .. 
عليه: هو الخسران .. ما راح يقلى مثلج .. وبنت عمه فطوم قدره .. يبه قومي غسلي ويهج .. ولا عليج من كلامه .. 
ساره: عليوه وعيالي ؟
عليه: مردج بتشوفينهم ..
ساره: بس انا امهم .. ماقدر اصبر عنهم .. 
عليه: حبيبتي بتتعودين .. قومي اخذي لج شور انعشي فيه نفسج شوي .. وبعدها كلميني .. 
ساره: زين .. 
سكرت ساره من عليه اللي هدمت حياتها .. لان عليه غيرانه .. كانت متزوجه و زوجها طلقها لانها مريضه بالشك .. دوم تشك فيه .. بس طلقها بدون عيال .. عشان جي قسى قلبها .. خربت حياة ساره لانها تغار وتموت قهر لما تشوف ساره فرحانه بحياتها .. حاولت انها تفرق بينهم من قبل بس ما قدرت .. و اخيرا قدرت لما اقنعتها بفكرة ان في حب قديم بين فاطمه ومحمد .. ساره لانها تحب عليه وكسرت خاطرها لما تطلقت فكانت دوم الصديقه الوفيه واللي حاضره لها وقت طلبتها عليه .. بس عليه لانها خبيثه فكانت تتمسكن .. وقدرت تخرب عليها حياتها .. ( هل محمد بيطلق ساره؟ وساره شو ردة فعلها من بعد هالسالفه؟ ) .. 
محمد المسكين طلع من عند ساره وتمنى لو انه ماتزوج ساره من البدايه .. 
محمد" لو تزوجت فطيم بنت عمي احسن .. رشحوها لها بس فضلت عليها ساره .. والله واغتريت فيج يا ساره بس راح اخليج تتحسفين على غبائج .. خلي العذال ينفعونج .. " ركب السياره وفارس التفت عليه ..
فارس: بشر حمودي ؟
محمد ابتسم مغصوب: لا جديد .. حرك .. 
فارس " الله يعينك يا محمد": ولا يهمك .. 
كانت الساعه 12 وربع .. محمد طلب من فارس انهم يروحون بيتهم .. 
محمد: فروس .. خل نروح بيتكم 
فارس: زين ولا يهمك .. 
وصلوا بيت بوفارس .. دخلوا الصاله وكانت مريم متابعه التلفزيون اما فاطمه كانت توها داخله الصاله .. شافت محمد ورجعت بسرعه لانها ما كانت لابسه شيله .. 
محمد " فديت هالشوف والله .. آآه برد خاطري الحين " 
فارس: سوري فطيم .. حياك محمد .. 
مريم: حيالله محمد .. شحالك ولد عمي ؟ 
محمد: هلا بالعروسه .. شو اخبارج ؟
مريم انحرجت: الحمدلله .. 
محمد ضحك عليها: ههههههه .. حلاتين على اللي تستحي .. 
فارس: لا تحرج اختي لو سمحت .. عطنى مجال .. 
مريم: عاااد .. فارس .. 
محمد: اخوج ذي نذل .. 
فارس: مرايم .. تصدقين ؟
مريم تقهر فارس: الحين صدقت .. 
محمد وفارس: هههههههههه 
محمد" وينها فطيم فديتها" .. 
فارس: قومي سوي لنا عصير لو سمحتي لو ما عليج امر واذا ما فيها كلافه عليج .. 
مريم: حشى فارس .. شو طالب انت عشان تقدم لي هالموشح كله .. 
فارس: لازم .. هههههههه
محمد: يستخف دمه الاخ .. 
فارس التفت عليه: غصبن عنك دمي خفيف .. 
محمد: مرايم .. من ايدج الحلوه عصير 
مريم: ان شاء الله .. 
فارس: هووووووب .. دكتور فالغزل حمودي .. 
مريم: حمودي .. حلوه هاذي .. ههههههههه
محمد: باصفقه اخوج .. خليه عنج .. 
مريم: انا بروح اسوي العصير قبل ما تجننوني .. وطلعت عنهم .. ومحمد ينتظر دخول فاطمه في اي لحظه .. كان ينتظرها بشوق .. 
محمد " آآه يا فطيم .. خذتي عقلي .. " 
فارس: وين رحت حماده .. 
محمد: حماده ان شاء الله يصفقك .. 
فارس ضحك بصوت عالي: ههااااااااااااااااااااي .. 
محمد: وجع .. 
فارس: عسل على قلبي يا قلبي .. رن جوال فارس بس هالرنه كانت تبيه بوصول رساله .. فتح الرساله وقراها وابتسم .. محمد يطالعه ومبتسم .. 
محمد: شو هالمسج .. ويسوي نفسه انه يبي يشوف الرساله .. وفارس يبتعد عنه .. 
فارس: وخر مناك .. 
محمد: زين ابي اعرف ردك على الرساله ؟
فارس: حمادوووووو 
محمد مسك فارس من اذنه: من حمادوووو 
فارس: آآآي ي ي .. محد .. هد اذني .. 
محمد: بتعيدها ؟
فارس: آخر مره 
محمد: قول توبه 
فارس: آي آي .. توبه توبه .. 
محمد ترك فارس: اسود الويه .. 
دخلت فاطمه وشافتهم بهالمنظر .. غصبن عنها ضحكت .. 
فاطمه باست فارس: شحالك اخوي .. 
محمد كان يطالعها باعجاب .. التفت عليه فاطمه وتلاقت عيونها بعيون محمد .. نزلت راسها بخجل .. 
فارس: طيب فديتج اختي .. 
محمد: شحالج فطيم ؟
فاطمه وهي تقعد جنب اخوها: الحمدلله .. انت اخبارك واخبار اليهال ؟
محمد: طيبين يسرج الحال .. تنفس براحه .. ابتسم وطلع جواله تم يتعبث فيه .. 
فارس: شحالج الغاليه ؟
فاطمه: تمام فديتك .. انت شو اخبارك؟ ما شفناك اليوم ؟ اشتقنا لك
فارس: ايه عليج اختي .. 
فاطمه: اليوم بابا استغرب انك طالع من الصبح ..
محمد" يا ويل حالي على الدلع انا .. بابا .. حلوه طالعه من حلجها" .. 
فارس: كان عندي شغل متراكم مال كم اسبوع .. 
فاطمه: زين خالد مو مقصر .. 
فارس: اعرفه خالد شغول .. بس في اشياء لازم اشيك عليها بنفسي .. وفي اشياء خالد يشيك عليها ..
فاطمه: اهاا .. يعطيكم العافيه .. 
فارس: الله يعافيج .. التفت على محمد .. بن عمي .. شو هالهدوء ؟
محمد رفع راسه وتلاقت عيونه بفاطمه اللي كانت سرحانه فيه: لا .. بس كنت اشيك على جوالي .. 
فارس: شو تشيك رسايل الحب والغرام .. رن جوال فارس والرنه ( عالي مستواه ) .. 
محمد: لا مكالمات الحب والغرام .. رد بس ..
فارس ويهه صار احمر .. كتم الرنه وابتسم .. فاطمه تمت اطلع فارس بشك .. 
محمد يحرج فارس: رد ليش كتمت الرنه .. 
فارس فاتن عليه: لا سكروا ..
محمد: علينا عاد .. ما شوفك تكتم الرنه .. 
دخلت مريم بالعصير: تفضلوا احلى عصير من ايديني الحلوات .. 
فاطمه: بس ثنين .. وانا ؟
محمد لا شعوريا: ولا يهمج .. تفضلي عصيري .. مد يده لها بالعصير .. 
فاطمه انحرجت .. لانها ما كانت تقصد .. 
فاطمه: لا عادي محمد .. كنت امزح .. بروح اسوي لي .. 
محمد باصرار: لا والله تشربين عصيري .. 
فاطمه: لا شدعوه محمد .. عيب والله عيب .. انت الضيف .. 
محمد: من قالج بعطيج العصير جي .. لا يبه شربيه بالعافيه .. بس بتسوين لي عصير من ايدينج الحلوات .. نقزت مريم: لا يبه انا اللي ايديني حلوات .. 
محمد: ولا يهمج .. ايدينج حلوات .. وفطيم ايدينها بعد حلوات .. 
فاطمه كانت بتموت من الحيا .. 
فارس: فطيم شربي العصير .. ولا عليج منه لاتسوين له عصير ولا شي .. 
محمد: افااا .. 
فاطمه: لا بسوي حق ولد عمي .. طالعت محمد بحنان .. ولا يهمك يا محمد اسوي لك احلى عصير .. 
محمد" فديتها": تسلمين بنت العم .. فيج الخير .. مو مثل هالدب فروس .. 
مريم: احلى الدب فروس ..
فاطمه: حدكم عن اخوي .. الا فارس .. 
فارس: فديت اختي اللي تفزع لي .. 
محمد: حلاتين عليك يا فارس .. 
فارس: ليش ؟
محمد: من يدافع عنك ؟
فارس: فطيم اختي .. 
محمد: احسدك .. ورفع حاجب وطالع فاطمه .. 
فارس ومريم: ههههههههههه .. 
طبعا محد فهم مغزى كلام محمد الا فاطمه .. قامت من مكانها وراحت تسوي عصير حق محمد .. وهي فالمطبخ تمت تفكر في كلام محمد .. 
فاطمه " شو فيه محمد ولد عمي .. وايد تغير .. نظراته تغيرت .. كلامه غير عن قبل .. بديت اخاف منه " كانت مندمجه وهي يتغسل الكاس .. وانكسر الكاس وادخل شوية زجاج في يدها وانجرحت .. صرخت .. 
فاطمه: آآآي .. فارس .. 
فارس سمع صوت اخته وركض لها المطبخ .. 
فارس بخوف: شو فيج فطيم ؟
فاطمه اطالعه وتتألم: فارس .. يدي .. 
قرب منها وشاف الدم اللي بيدها .. خاف على طول سحبها من ايدها وراح الصاله .. 
فارس: مرايم روحي جيبي عباية اختج .. 
مريم بخوف: شو فيج فطيم ؟
فاطمه: انكسر الكاس بيدي ودش الزجاج .. آآي .. حطت راسها على صدر فارس وصاحت .. 
فارس: بسرعه مرايم فديتج .. حضن اخته .. حياتي فطيم الحين بوديج المستشفى ما عليج شر حبيبتي ..
محمد كان يطالع فاطمه بخوف: سمالله عليج فطيم .. انا السبب .. 
فارس: ليش انت ؟
محمد: انا اللي طلبت منها تسوي لي عصير .. 
فارس: لا يا ريال لاتقول جي .. زين محمد فديتك شغل السياره على ما نجيك .. 
محمد وهو طالع: من عيوني .. " كل شي لعيون فطيم يهون " .. فارس كان حاضن فطيم ويسكتها .. 
فارس: فطيم فديتج .. الا كاس وانكسر لاتكبرين الموضوع .. 
فاطمه وسط دموعها: يدي تعورني فارس .. والله تعورني .. 
فارس: فديت يدج يا فطيم .. 
دخلت عليهم مريم وعطت فاطمه العبايه لبست عبايتها وهي تصيح .. 
مريم: اجي معاكم .؟
فارس: لا فديتج ماله داعي .. بس بلغي الكل .. 
مريم: ان شاء الله .. ايه عليج فطوم .. 
طلع فارس مع فاطمه وركبوا السياره مع محمد .. اتصل عبدالعزيز لفارس .. اللي حس بتوأمه .. 
فارس: هلا عزيز 
عبدالعزيز: اخبار فطيم؟
فارس: ما عليها شر ان شاء الله .. احنا قريب المستشفى 
عبدالعزيز: اجيكم .. 
فارس: لا يبه ماله داعي .. كلها الا جرح صغير بس اختك دلوعه حبتين .. 
فاطمه بعفويه: فاااااارس .. 
فارس: اووه انتي هني .. 
فاطمه صاحت: والله يعورني .. 
محمد: ما تشوفين شر بنت عمي .. ما عليج من فروس بس يبي يلعوزج .. 
فاطمه سمعت كلام محمد وحست براحه ..
فارس: زين عزيز وصلنا المستشفى .. باكلمك اول ما نطلع .. 
عبدالعزيز: الله يحفظكم .. 
وصلوا المستشفى .. نظفوا لفطيم الجرح وخيطوه لها .. كانت ماده يدها وتتألم .. 
الدكتور: خليها ترتاح على السرير شويه .. 
فارس: ان شاء الله .. 
الدكتور: ما تشوفين شر اختي .. 
فاطمه: مشكور دكتور .. 
الدكتور: العفو .. 
فارس: ما بتكتب لها ادويه او شي ؟
الدكتور: ما تحتاج .. بس بكتب لها بندول تقدر تجيبه لها من الصيدليه .. 
فارس: خلاص صار .. 
راح فارس ورا الدكتور عشان ياخذ الورقه منه .. اما محمد تم مع فاطمه .. رجع الدكتور يتطمن على فاطمه بعد ما عطى فارس الورقه ويصرفها فالصيدليه .. 
الدكتور موجه كلامه لمحمد: زوجتك قويه ما شاء الله عليها .. 
محمد وفاطمه انصدموا بكلام الدكتور .. 
الدكتور: ما شاء الله كانت هاديه واحنا انظف لها الجرح .. ان شاء الله ما عليج شر اختي .. 
محمد: يعطيك العافيه دكتور وماقصرت .. 
الدكتور: الله يعافيك .. وسلامات ماتشوفون شر .. 
طلع الدكتور من الغرفه اللي كانت فيها فاطمه .. محمد كان واقف عند الباب وفاطمه شبه منسدحه على السرير .. كل واحد منهم يفكر في كلام الدكتور .. 
( زوجتك قويه ماشاء الله عليها ) .. هالجمله تترد على مسامع محمد وفاطمه .. دخل فارس وشاف حالهم استغرب .. 
فارس: ها فطيم الحين احسن .. 
فاطمه سرحانه: .............
فارس: فطومه .. مسك كتفها بهدوء .. فطيم وين رحتي ؟
فاطمه: هلا فارس .. 
فارس: احسن الحين حبيبتي ؟
فاطمه اي .. 
فارس: نروح البيت ؟
فاطمه: اي .. يلا .. 
محمد طبعا ما كان احسن من فاطمه .. سرحان وهو واقف عند الباب .. 
فارس: محمد .. 
محمد: ............ 
فارس: شو فيكم اليوم .. حمود .. 
محمد: هلا .. 
فارس: يلا بنحرك .. 
محمد: ان شاء الله .. 
فارس: مسك اخته ومشى معاها لين وصلوا السياره .. ركبت السياره وهي ومحمد في بالهم شي واحد 
( زوجتك ) هالكلمه حركت مشاعر محمد اللي اتجهت ناحية فاطمه .. اما بالنسبه لفاطمه هالكلمه خلتها تفهم غموض محمد في الفتره الاخيره .. وفهمت سر نظراته وتغير اسلوبه معاها .. اما فارس كان مستغرب هدوء محمد المفاجئ .. وصلوا البيت نزل فارس ونزلت فاطمه .. ومحمد رجع البيت وقلبه متعلق بكلام الدكتور .. 
اما فاطمه فكان استقبال بوفارس لها قطع عليها حبل افكارها .. 
بوفارس: فديت ام الزين انا .. سمالله عليج حبيبي .. 
فاطمه خنقتها العبره وحضنت ابوها وصاحت: بابا .. 
بوفارس تنهد: عيون بابا انتي .. ما تشوفين شر يا قلبي ..
فاطمه تمسح دموعها: يعور 
بوفارس: اجر ان شاء الله يا قلبي ..
فاطمه: الحمدلله على كل حال .. 
بومحمد: بعدي عليج يالغلا .. الحمدلله على كل حال .. تعالي داخل حبيبتي .. 
ايمان: سمالله عليج فطيم ؟ ما تشوفين شر .. 
فاطمه: الله يسلمج حبيبتي .. 
فارس: الا يدها تعورها .. فطوم دلوعه ترا .. 
ايمان: عاد تقولي عن فطوم .. الدلع لاعت جبده منها .. 
فاطمه وهي تتألم: والله انتوا ما تحسون .. وراحت غرفتها تصيح .. 
بوفارس التفت على عياله: زين جي زعلتوا غلاي .. 
فارس يقلد ابوه: زين جي زعلتوا غلاي .. يا حرام .. 
بوفارس سحبه من شعره: يا اسود الويه .. 
فارس: آي آي آي .. شو فيكم علي اليوم .. 
بوفارس: من ؟
فارس: انت تسحب شعري .. وحمود اذني .. انا اللي بروح المستشفى الحين .. 
ايمان وبوفارس: هههههههه .. 
طلعت ام فارس من غرفتها متجهه لغرفة فاطمه تطمن عليها .. طقت الباب .. وفاطمه فتحت لها ..
ام فارس: فديت بنتي انا .. ما تشوفين شر يالغاليه .. 
فاطمه تمسح دموعها: ماما .. يعيبون علي .. 
ام فارس تحضنها بحنان: ما عليج منهم محترين منج .. 
دخل جاسم: اي ما عليج منهم .. ماتشوفين شر اختي .. 
التفت ام فارس على جاسم: ويه .. انت مو نايم ؟ شو اللي قعدك ؟
جاسم: قعدت مع الحشره .. 
ام فارس: فديتك انا .. تطمنت على اختك .. 
جاسم: سلامات فطومه .. 
ام فارس: الله يخليك لاهلك .. روح نام يا قلبي ..
جاسم: ان شاء الله .. طلع جاسم .. وتمت ام فارس تواسي بنتها واطبطب عليها .. وفاطمه كانت تتألم من الخياطه .. تمت مع بنتها لين غطت عينها .. غطتها وطلعت عنها .. 
ام فارس شافت الكل متجمع في الصاله اللي فوق .. 
ام فارس: جويسم روح نام .. 
جاسم: هههههه .. بكره اجازه عادي .. 
بوفارس يمسح على شعر ولده: معليه خليه يقعد معانا شوي .. 
ام فارس: جاسم روح نام يبه .. 
جاسم بحزن: زين .. راح غرفته .. واللي تموا فالصاله ايمان وفارس وبوفارس .. 
ام فارس: الحين البنت في حاله وانتوا قاعدين تتمسخرون عليها . 
فارس يهمس لابوه: الله يعنك الليله .. 
بوفارس ابتسم: كله من فروس .. هو اللي يقول عنها دلوعه ..
ام فارس: ما يصير جي .. وطالعت فارس بنظره .. وانت سمعتك .. 
فارس يضحك: هههههه .. فطيم دلوعه .. 
ام فارس: خل عنك السوالف .. ولا تقعدون تسون جي في بنتي .. 
ايمان: صج هي وايد دلوعه ؟
دخلت عليهم مريم: من الدلوعه ؟
ايمان: فطوم الياهل .. 
ام فارس: ايمانو لمي لسانج احسن لج .. 
ايمان: ما قلنا شي .. 
مريم: شو اخبار فطيم ؟
فارس: ما فيها شي .. بس نظفوا الجرح من الزجاج وخيطوه لها .. 
مريم: وين هي الحين ؟
ايمان: في غرفتها تدلع .. 
ام فارس بعصبيه: يعني كلامي ما ينسمع ..
ايمان: ولين .. زين زين .. 
راحت مريم غرفة اختها .. لقتها نايمه .. غطتها عدل .. وطلعت عنها .. 
مريم: نايمه فديتها .. 
بوفارس: زين مرايم .. شو قرارج المبدئي ؟
مريم انحرجت ونزلت راسها .. 
ايمان: السكوت علامة الرضا .. كللللووووش
ام فارس: وجع يا ايمان .. 
ايمان قامت من مكانها: اوووووه .. الواحد ما يفرح بعد .. طلعت عنهم وراحت غرفتها .. 
ام فارس: احسن بعد .. ها مرايم يمه ما رديتي على ابوج ؟
مريم مبتسمه: فكرة الزواج انا مو مستنكرتها ومتقبلتها الحمدلله .. بس احتاج وقت عشان ارد عليكم .. 
بوفارس: هاي اللي كنت ابي اعرفه .. دام الفكره انتي متقبلتها اخذي راحتج بالتفكير .. 
فارس: تستاهلين كل خير يا مرايم .. والفال حق فطيم وايمان ان شاء الله .. 
الكل: ان شاء الله .. 
قام فارس وراح عند ايمان .. اما بوفارس ومريم وام فارس تموا مع مريم يسولفون معها عن الزواج واهميته .. 
طق الباب على ايمان ودخل على طول .. 
فارس: ايماني .. 
ايمان كانت تصيح في فراشها .. قرب منها فارس ورفع اللحاف عنها .. 
فارس: ايماني .. ليش زعلانه ؟
ايمان تمسح دموعها: ماما شو فيها صايره عصبيه معاي ؟
فارس: يعني اول مره امي تكون جي ؟ تعرفينها هي الكل بالكل فهالبيت .. اذا ابوي ما يقدر يكسر كلامها صح 
ايمان: ادري .. 
فارس: انتي ترا مثل امي .. شخصيتج قويه .. 
ايمان رفعت راسها: انا ؟!
فارس: اي .. فديت امي الله يحفظها ما تسكت عن حقها .. 
ايمان: شو اسوي لو انا طالعه على امي .. 
فارس: فديتج لاتزعلين منها .. بس هي لانها قفلت علي انا وابوي يوم قطعنا فطيم وصيحناها .. 
ايمان: فطوم دلوعه .. 
فارس: كلكم جي مو بس فطوم ؟
ايمان: اي فطوم دلوعتك ما ترضى عليها .. 
فارس ضحك: ههههههههه .. مو هاي قصدي ؟ 
ايمان: عيل ؟
فارس: بس كلكم يا خواتي فيكم هالدلع .. فطيم يمكن بزياده .. 
ايمان: يعني انت قلت بنفسك .. 
فارس: اي هي وايد حساسه .. و كانت تتألم واحنا نضحك ونتمسخر .. يعني ما كان وقته .. 
ايمان: لا هي دلوعه وايد ..
فارس: زين زين .. هي دلوعه وايد ولا يهمج .. قومي غسلي ويهج ولا تزعلين من امي .. 
ايمان: ان شاء الله .. 
فارس: انا بروح ارتاح وانتي نامي فديتج .. 
ايمان: ان شاء الله .. 
طلع فارس من عند ايمان .. وهو مار على الصاله شاف مريم مع امه وابوه .. ابتسم لهم ودخل غرفته .. 
خذ له شور دافي .. بعده حس بانتعاش .. خذ التلفون واتصل بمناف .. 
...........


مناف: هلا والله 
فارس: فديت قلبها انا .. 
مناف منحرجه: شخبارك؟ 
فارس: الحمدلله .. انتي شو اخبارج؟
مناف: طيبه والحمدلله .. 
فارس: اخبار فيصل وعبدالله ؟
مناف: الحمدلله .. 
فارس: الحمدلله .. مناف .. 
مناف: آمرني .. 
فارس: واااااي .. ما يامر عليج العدو .. فديت الذرابه انا 
مناف انحرجت: فارس لاتحرجني بكلامك .. 
فارس: فديت قلبج يا مناف .. 
مناف: قولي وش كنت تبي من شوي ؟
فارس: كنت ابي اقولج اني مشتـــــاق .. 
مناف" فديتك": ........ 
فارس: حياتي مناف ؟ 
مناف لا شعوريا: فديتك يا فارس .. 
فارس: اموت في كلامج يا مناف .. 
مناف: فارس .. 
فارس: يا قلبه انتي .. 
مناف: في خاطري كلام ودي اقوله لك .. 
فارس: قولي فديت قلبج .. 
مناف: فارس .. انا .. انا .. انا وايد تعلقت فيك .. بس طلبتك
فارس: عيونه .. 
مناف: فديت عيونه .. مالي حد فهالدنيا .. لا تتخلى عني او تلعب بقلبي .. وصاحت .. 
فارس"يعني تحبني": يا مناف انتي مو جزء مني .. انتي صرتي كلي .. والله العظيم اني بحطج بعيوني وما راح اخلي شي يمسج .. وبحافظ عليج .. وهالكلام انا قلته لج من قبل .. بس بأكد لج عليه الحين .. و اللي رفع سابع سما يا مناف بحطج بعيوني .. واذا في خاطرج شي قوليه الحين .. وانا حاضر لج .. مسحي هاللولو يا قبله انتي
مابيج تصيحين .. دموعج غاليه يالغاليه .. 
مناف: انا محتاجه حنان .. من بعد الوالد الله يرحمه ضعنا .. قبل كنا على الاقل عايشين .. 
يقاطعها فارس: انا تحت امرج يا مناف .. وحاضر باللي في خاطرج .. طلباتج اوامر .. 
مناف: انا مابي منك شي يا فارس غير انك تحطني بعيونك .. 
فارس: انتي مو بس فعيوني .. انتي ملكتيني كلي .. 
مناف بخجل: الله يخليك لي يا فارس .. 
فارس: آمين يا قلبي انتي .. تنهد فارس براحه .. زين يا قلبي انتي .. روحي نامي تأخر الوقت .. وقعديني للصلاه 
مناف: ان شاء الله .. 
سكروا وكل واحد وده يطير من وناسته بما في قلب الثاني له .. 
فارس ارتاح لما مناف ابدت له اهتمامها فيه وقالت له انها تعلقت فيه .. 
مناف ارتاحت لما قالت لفارس هالكلام .. لانها حبته من قلبها .. غزا قلبها بحبه وحنانه .. 
كل من مناف وفارس نام براحه وعمق .. 

محمد كان متشتت .. يفكر في كلام زوجته وتصرفاتها الغريبه .. ويفكر في كلام الدكتور ( زوجتك ) 
محمد " لو فطيم كانت زوجتي .. هل بستانس معاها ؟.. هل بتشك فيني ؟ .. كيف بتكون حياتي معاها ؟ 
آه يا ساره ليش تسوين فيني جي .. شو اللي خلاج تشكين .. ومن تكون هاذي اللي لعبت بمخج وقصت عليج هدمتي اللي بنيناه سنين .. ضيعتي عيالنا .. حياتي معاج انتهت يا ساره انتهت .. " تم يفكرويفكر .. ماقدر ينام .. طلع من غرفة النوم وراح صالتهم .. شغل التفزيون وتم يقلب قنوات التلفزيون بملل .. تم فتره على هالحال .. مسك جواله وتم يتعبث فيه .. راح المكالمات المستلمه وشاف رقم فاطمه بنت عمه .. تم يطالع الرقم ولاشعوريا اتصل .. رن التلفون فتره وبعدين ردت فاطمه بتعب .. 
فاطمه: نعم .. وبان على صوتها التعب .. 
محمد بارتباك: مممممم .. مرحبا فطيم .. 
فاطمه ما كانت مستوعبه الصوت: من ؟
محمد: انا محمد .. 
فاطمه بطلت عيونها: محمد ! 
محمد: آسف متصل هالوقت المتأخر .. بس حبيت اتطمن عليج ؟
فاطمه قلبها كان يدق بسرعه: ها .. مممممممم 
محمد: شلون يدج الحين ؟
فاطمه: الحمدلله .. بس تعورني الخياطه ..
محمد: ما تشوفين شر .. ان شاء الله بتتحسن .. خذتي الحبوب ؟
فاطمه: لا اول ما رجعت نمت .. 
محمد: اخذيه عشان يخفف الالم .. وماشاء الله الدكتور يقول انتي قويه .. وتحملتي الالم 
فاطمه تذكرت ( زوجتك ): باخذ الحبه بعدين .. 
محمد: ماتشوفين شر يا فطيم بس لازم تاخذينها .. 
فاطمه: الشر مايجيك .. ومشكور ما قصرت يا محمد .. 
محمد: على شو تشكريني ؟
فاطمه: عنيتك معانا المستشفى .. وكفايه وقفتك ما قصرت يا بونايف .. 
محمد: ولو احنا حاضرين لج يا فطيم .. انا اللي اسف .. انا السبب .. لو ما طلبت منج ما كان هاي كله صار .. 
فاطمه: لا يا محمد لاتقول هالكلام .. اللي صار الله كاتبه .. 
محمد: والنعم بالله .. بس انا تقيردت عليج وقلت لج تسوين لي .. 
فاطمه: الحمدلله على كل حال .. ولا يهمك اي وقت تبي نسوي لك .. افا عليك ولد العم .. 
محمد: ما تقصرين يا فطيم .. 
فاطمه: الله يسلمك .. زين انا الحين بروح اخذ الحبه وارجع انام .. 
محمد" حلوه التصريفه يا بنت العم": ما تشوفين شر الغاليه .. 
فاطمه" الغاليه": الله يجيرك من الشر .. مع السلامه .. 
محمد: الله يحفظج .. سلااام .. 
سكر منها وهو مو مستوعب اللي استوى !! 
محمد" انا صاحي ولا حلمان ؟ .. شلون سويت جي ؟ الوقت متأخر .. شو هالجرأه اللي جاتني ؟ شو بتقول عني فطيم ؟ يالله انا ليش سويت جي ليش ؟" تم يلوم نفسه وهو مو مستوعب كيف سوا هالحركه .. 
اما فاطمه المسكينه كانت منصدمه اكثر منه .. 
فاطمه " محمد متصلي هالحزه .. يسأل عني ؟ غريب هالانسان .. شو فيه .. بس صوته كان حزين .. احسه محتاج يتكلم مع حد .." تمت تحاتي ولد عمها .. راحت تاخذ الحبه مثل ما وصاها محمد .. بعدين نامت .. 
مريم كانت تفكر في خالد .. خلصت من صلاة الاستخاره وهي مرتاحه .. وهاي مو اول مره .. من اول ما قالوا لها ان خالد تقدم لها وهي تصلي الاستخاره .. وكل مره تصلي تكون مرتاحه .. 
مريم" الحمدلله ان ارتاح في كل مره .. احمدك واشكرك يا رب .. يا رب توفقني مع خالد .. يا رب ترزقنا بالذريه الصالحه .. يا رب اكون عند حسن الظن " تمت تدعي في هالليله انها تتوفق مع خالد .. 
اما ايمان المسكينه وايد تأثرت بالكلام امها .. نامت وهي زعلانه وماخذه على خاطرها .. 
جاسم نام بهدوء وعمق .. بوفارس عاتب ام فارس على تعاملها مع عيالها .. مرت هالليله على خير على الكل تقريبا .. الا شخص واحد .. 
ساره .. اللي وايد تأثرت بكلام محمد .. كلامه صحاها من غفله عاشتها فتره من الوقت .. 
ساره " كلام محمد صح .. يعني اللي يبي مصلحتي ما راح يهدم حياتي .. انا شو سويت في حياتي .. شلون انجرفت ورا اكاذيب عليه .. هل كنت في كامل قواي العقليه .. شلون خليتها تهدم حياتي .. محمد اللي ماحب غيري شلون اشك فيه .. وفاطمه اللي في حالها هالطيبه .. شلون قلت عنها الكلام اللي قلته .. ما تستاهل طول عمرها تحب الناس .. وتحبني وايد .. العاقله انا قلت عنها جي .. هالانسانه الشفافه الرقيقه .. حسبي الله ونعم الوكيل شو كنت بستفيد من كل اللي سويته ؟ شو الغرض منه؟ .. يا رب تسامحني .. انا لازم الحق على محمد قبل ما يتخذ القرار اللي قالي عنه امس .." قامت ساره من مكانها .. واتصلت لمحمد على طول .. تم التلفون يرن فتره .. محمد شاف التلفون وهو متعجب .. 
محمد عاقد حواجبه " ساره متصله ؟ شو عندها .. ليكون فيها شي " .. رد على طول .. 
ساره تصيح: محمد .. 
محمد: قلبه انتي .. شو فيج ساره حبيبتي .. 
في هاللحظه اللي محمد سمع فيها صوت ساره .. نسى الدنيا كلها .. 
ساره: محمد انا اسفه .. سامحني .. كنت غبيه ومغفله .. وتمت تصيح بصوت عالي .. 
محمد: اهدي شوي يا حياتي .. شو فيج يا قلب محمد انتي .. 
ساره: ابيك يا محمد .. ابــيــك .. 
محمد وقف مكانه: الحين جايج يا حياتي انتي .. سكر منها وطلع من البيت بسرعه .. ماعرف كيف وصل بيت اهل ساره .. ساره كانت تنتظره فالحوش وهي ترجف بخوف وتصيح .. فتحت له الباب .. و شافته واقف جدامها وارتمت في احضانه وحضنته بكل قوتها .. 
ساره وسط دموعها: لا تتركني يا محمد لا تتركني .. 
محمد شلها ودخل الميلس معاها .. سكر باب الميلس .. وقعدها على الكرسي وقعد مجابلها على الارض .. مسك يدها وتمت يفركها بيده بقوه .. ساره تصيح ودموعها تساقطت على يد محمد .. مسك ويها وقرب منها .. 
محمد بحنان: فديت زوجتي ساره .. هاي ساره اللي اعرفها .. وباسها على جبهتها .. 
ساره حضنته: محمد سامحني .. سامحني .. قصوا علي عشان يهدمون حياتي .. شافوني سعيده معاك وغاروا منا .. محمد لاتتركني .. انت كل شي في حياتي يا محمد .. غلطه وتعلمت منها .. 
محمد حط يده على شافيفها: بس يا قلب محمد انتي .. لاتقولين شي .. حضنها وتم مغمض عيونه .. 
اما ساره تأنيب الضمير ذبحها على اللي سوته في محمد .. تمت بين احضان محمد مغمضه عيونها تسمع دقات قلبه .. حست قلبه مليان كلام .. دقات قلبه تقولها انه يموت فيها .. 
تموا في احضان بعض فتره .. محمد مسك ساره من كتفها ورفع راسها من على صدره وحط ايدينه على ويها .. 
محمد: حبيبتي ساره .. مابي هالشي يتكرر .. انتي حياتي وانا لايمكن اخونج .. 
ساره ودموعها على خدودها: سامحني يا محمد .. انا كنت مغفله وغبيه يوم سمعت كلامها .. حسبي الله عليها .. اوعدك ما يتكرر هالشي .. باقطعها ولا راح اكلمها .. والله بياخذ حقي منها .. 
محمد وقف: حياتي يا ساره .. لا تفكرين اني بكرهج في يوم .. انا كل يوم اتعذب وانتي بعيده عني .. حالتي حاله 
ساره: والله يا محمد كنت اكابر جدامك بس .. اما من داخلي كنت كل يوم احترق وقلبي يتقطع على قربك يالغالي 
مسكها من يدها وسحبها بقوه تجاهه .. اتحدت اجسامهم وصارت كأنها جسم واحد .. تلاقت عيونها وتشابكت اياديهم .. كل من يستنشق نفس الثاني .. محمد لف يده ورا ظهر ساره .. وساره طوقت رقبه محمد بايدينها .. قرب شفته من ويه ساره وهمس بصوت خفيف .. 
محمد: احبج يا اغلى انسانه .. 
ساره: فديت انفاسك يا محمد .. والله انك غالي يالغالي .. 
محمد: شفت شلون انا وانتي جسد واحد .. 
ساره: اي .. 
محمد: ابي نتم جي طول العمر .. مانفترق .. ما يفرق بينا الا الموت .. 
ساره: الله يخليك لي يا محمد .. يا عزوتي .. 
محمد: انا كلي لج .. ابتعد عنها شوي .. يلا حياتي قومي نرجع عشنا .. 
ساره بابتسامه خذت فيها قلب محمد: من عيوني يا غلاي .. 
محمد: الله لا يحرمني هالبسمه يا قلب محمد انتي .. 
طلعت ساره من الميلس .. ومحمد تم واقف مكانه .. وده يطير من الوناسه .. اخيرا بترجع له ساره وبيرجع الفرح له .. 
محمد" فديت قلبج يا ساره " .. دخلت عليه ساره بعبايتها وشنطه صغيره .. 
ساره مبتسمه: حياتي يلا .. 
محمد قرب منها وشل الشنطه عنها: يا قلب محمد انتي .. طلعوا من بيت ساره .. وركبوا السياره .. 
محمد كان يسوق بهدوء وماسك ايد ساره وكل شوي يبوسها ويشمها .. 
محمد: فديت ريحة الغاليه .. 
ساره مستانسه: الله يخليك لي يا بعد كلي .. 
محمد: والله يا ساره الحين طاب خاطري .. احس اني انولدت من جديد .. فرحتي ما تنوصف .. واخيرا بنرجع انا وانتي ونايف وناصر في عشنا الصغير .. 
ساره: آآه يا محمد .. لو بيدي ارجع الزمن ورا .. كنت باغير اللي صار كله يا حبيبي .. 
محمد: حبيبتي اللي صار غلطه تعلمتي منها .. بس طلبتج قولي تم .. 
ساره: عيوني لك .. ما قدر ارفض لك طلب .. 
محمد: فديت عيونج يا قلب محمد انتي .. شوفي .. قطعي هالبنت الدنيئه .. وكل ربعج .. مابي تكون لج علاقه باي حد سمعتي .. خلي علاقتج فيهم مناسبات بس .. حتى تلفون قطعيهم .. الربع ما جاج من وراهم الا المشاكل لو في خاطرج شي قولي لي انا وبس .. حتى اختي وبنات عمي خلج معاهم مثل قبل .. بس ماتفتحين لهم مجال يتدخلون في حياتنا او انتي تسولفين معاهم عن اي شي يصير بينا .. حتى ابسط حدث يصير في حياتنا لو كان تافه بس يعتبر سر بنا انا وانتي بس .. 
ساره: اوعدك يا محمد ان كل الكلام اللي قلته يتنفذ .. 
وصلوا البيت وساره حست برهبة دخول البيت .. كأنها اول مره تدخل البيت .. اول ما دخلوا الصاله حست براحه مشت جنب محمد واياديهم متشابكه ببعض .. ركبوا الدري وهم فرحانين .. دخلوا الغرفه اللي كانت مضلمه ونورت بوجودهم مع بعض وقلوبهم صافيه .. محمد سكر الباب وراه بسرعه وسحب ساره لين غرفة النوم .. دزها على السرير وانسدج جنبها .. كانت ساره تشوفه بوناسه .. تكى على ايده وتم يطالعها وهو مبتسم .. مرر اصابعه على ويها وهو يقولها .. 
محمد: انتي طالق طالق طالق .. 
ساره قامت من النوم مفزوعه وتصرح: لااااااااااا .. محمد لاتطلقني .. لا لا لا .. 
حمدت ربها انها كانت تحلم .. تمت تفكر بينها وبين نفسها وتتذكر احداث الحلم .. عاشت الحلم بكل تفاصيله .. 
ساره " معقوله انا اكون غبيه جي .. ليش سويت جي ؟ شو غرضي من هاي كله .. محمد مو مقصر علي بشي يحبني وانا اشك فيه .. " قامت وصلت ركعتين وتمت تدعي ربها وهي تصيح .. ندمانه على كل شي سوته .. خلصت صلاه وتمت تصيح مو قادره تحبس دموعها .. تذكرت عيون محمد لما نزلها بيت اهلها .. تذكرت شوقه لما جاها امس .. تذكرت لمسة يده فالحلم .. 
ساره " مشتاقه لك يا محمد .. اخاف تسوي اللي في بالك يا محمد .. عطني فرصه ارجوك .." ما قدرت تنام من القلق .. قررت تنتظر اول ماتطلع الشمس عشان تكلم محمد .. 
( يا ترى شو بيكون قرار محمد بعد اتصال ساره ؟ ) 
اذن الفجر .. بومحمد قام و قعد عياله عشان الصلاه .. رجعوا من المسيد وكلن رجع ينام .. على الساعه 6 رن جوال محمد .. فتح عيونه بتعب يطالع الجوال .. استغرب من الرقم .. فتح عيونه عدل وقعد على السرير وهو يشوف الرقم .. غطى اخوه عدل وطلع من الغرفه .. ( محمد من تركته ساره وهو عايف غرفته دوم ينام عند علي اخوه) .. نزل تحت ورد على التلفون .. 
محمد: مرحبا .. 
ساره بخجل: محمد .. 
محمد غمض عيونه بقوه: نعم .. 
ساره: انا اسفه .. وصاحت .. 
محمد قلبه عوره عليها: ساره شو فيج ؟
ساره: محمد انا غلطانه .. كنت غبيه .. قصوا علي .. كلامك كله صح .. انا اسفه سامحني ارجوك 
محمد بجفا: زين والمطلوب مني الحين ؟
ساره بصدمه: محمد ! .. 
محمد: نعم 
ساره: لا يا محمد لاتقسى .. انا اعترف اني غلطت .. ارجوك سامحني .. لاتقسى .. 
محمد غصبن عنه حن قلبه: آآآآه يا ساره .. انتي قلبتي كياني .. ليش سويتي فيني جي .. 
ساره وسط دموعها: كنت غبيه والله كنت غبيه .. سمعت كلام اللي يغارون مني وما بغوا مصلحتي .. 
محمد: الحين تأكدتي من كلامي .. 
ساره تقاطعه: ارجوك يا محمد لاتقسى .. 
محمد سكت فتره: زين بامرج اليوم الساعه 11 بنتفاهم .. 
ساره بندم: آسفه .. 
محمد قلبه دق بسرعه .. حسها طالعه من قلب ساره .. 
محمد: ولا يهمج .. اليوم ابي اتغدى من ايدينج الحلوات سمعتي .. 
ساره مسحت دموعها وابتسمت: والله .. عيوني لك يا محمد .. اسوي لك كل اللي تبيه فديت قلبك .. 
محمد مبتسم: فديتج يا ساره .. 
ساره بفرح: انتظرك محمد .. 
محمد: خير ان شاء الله .. 
سكر محمد وهو فرحان بقرار زوجته .. سجد نص الصاله وتم يحمد ربه ان زوجته رجعت في قرارها .. 
اما ساره كانت طايره من الوناسه .. والتوتر اللي عاشته قبل ما تتصل خف وحست نفسها انولدت من جديد .. وعدت نفسها انها ما تسمع كلام اي شحص ولا تقول لاي حد عن حياتها مع زوجها .. تنفست براحه وراحت تتجهز وتجهز غرفتها عشان زوجها الغالي عليها .. 
روتين كل يوم في بيت بومحمد وبوفارس والجوهره يعيشونه كلهم .. يتوجهون لاشغالهم ومدارسهم .. 
في الجامعه مريم وفاطمه رايحين مع بعض وكل وحده حضرت اول محاضره وتلاقوا مع لطيفه صديقتهم في الكفتيريا .. مريم طلعت متأخر وشافتهم قاعدين مع بعض وأشرت لهم من بعيد .. 
فاطمه أشرت لاختها .. 
لطيفه: فطيم .. مريم اختج هاذي باكلها .. تجنن 
فاطمه التفتت عليها: وانا مو عاجبتج يالدبه .. 
لطيفه: خخخخخ .. مريم غير ..
مريم: هلا وغلا ..
لطيفه: وااي فديتج مرايم .. لو عندي اخو زوجتج اياه .. 
مريم نزلت راسها من الخجل .. 
فاطمه تغير الموضوع: زين لطوف .. متى بتجهزين للعرس ؟
لطيفه: خلاص قريب بيخلص الفستان .. 
مريم: واااو .. تستاهلين .. متى بنشوفج لابسته 
فاطمه: قريب .. خلاص مابقى شي .. كلها الا كم اسبوع .. 
لطيف: واااي والله كل ما تذكر ان يوم العرس قرب اتوتر ..
فاطمه: انا موجوده ولا يهمج .. 
لطيفه تقرض خدود فاطمه: فديت قلبج يا فطيم .. بدونج انا ماسوى والله
فاطمه انحرجت: لطوف احنا خوات فديت قلبج .. 
مريم: هيي انتوا لاتسون لنا فلم هندي .. خلاص فطوم ولطوف انتوا مثل الخوات ليش مسوينها سالفه
فاطمه ولطيفه: ههههههههههههههه مريوم .. 
لطيفه: زين فطوم ابيج تكونين معاي يوم العرس .. 
فاطمه: ولا يهمج .. باجهز من وقت ..
تقاطعها لطيفه: لا فطوم .. ابيج من الصبح معاي .. تعالي لبسي عندي وسوي شعرج معاي وتمكيجي معاي ..
فاطمه: ولا يهمج لطوف .. لو تبين بارقد عندج بعد العرس ولا يهمج .. 
لطيفه: لا اختي دورج ينتهي بعد ما يوصل ريلي .. 
البنات: ههههههههههههه 
فاطمه ميته من الضحك: الله يغربلج لطوووف 
مريم: بس حلوه منج ههههههه 
لطيفه ميته من الضحك: هههههههه .. خلاص الله يغربلكم .. 
فاطمه: والله .. انتي اللي سكتي ذبحتينا .. 
تموا البنات يضحكون بهستيريا على كلام لطيفه .. من بعد هالضحك مريم راحت محاضرتها .. اما لطيفه وفاطمه تموا مع بعض لان عندهم محاضره الساعه 10 ونص .. 
لطيفه: فطيم .. 
فاطمه: هلا حبيبتي ..
لطيفه: مافي حد مني مناك ؟
فاطمه: ها ؟ شلون يعني ؟
لطيفه: ما تقدم لج حد من عيال عمج ؟ يعني انتي عندج عيال عم اكبر منج خالد وعلي 
فاطمه تغير ويها: لا والله يا لطوف .. 
لطيف: ليش ؟
فاطمه: بيني وبينج لطوف ..
لطيفه: ولو احنا خوات
فاطمه: خالد ولد عمي تقدم حق مريم اختي ..
لطيفه ابتسمت اول شي .. بعدين تغير ويها .. 
لطيف: ليش مريم ؟
فاطمه: النفس وما تشتهي والقلب وما يهوى .. 
لطيف: فطوم سؤال وجاوبيني بصراحه .. 
فاطمه عيوني لج .. 
لطيفه: ما حز في خاطرج لما طلب مرايم وانتي لأ ؟
فاطمه: بالعكس الا فرحت لها والله من كل قلبي .. 
لطيفه مبتسمه " والله قلبج كبير يا فطيم .. الله يكبر حظج ويرزق بولد الحلال "
فاطمه: زين قومي نروح المحاضره الساعه 10 القاعه بعيده .. 
لطيفهه مبتسمه: اوكي .. 
راحوا البنات محاضرتهم .. في هالاثناء كانت ساره تتجهز عشان لقائها مع محمد .. طبخت له من ايدينها الاكله اللي يحبها .. ولبست وتكشخت له حدها .. رتبت غرفتها وعطرتها .. وقفت جدام المرايه تشوف انعكاس صورتها 
ساره مبتسمه: فديتك يا محمد .. والله بعوضك عن كل اللي فات .. تمت اطالع نفسها باعجاب قطع عليها حبل افكارها الجوال .. شافت الرقم وكانت المتصله صديقتها المزيفه عليه .. رفعت الجوال اطالع الرقم ردت وبكل بساطه قالت .. 
ساره: شفتي هالرقم اللي دقيتي عليه .. مسحيه من لستت ارقامج زين .. 
عليه منصدمه: شتقولين سارونه ؟
ساره: كلامي واضح يا صديقتي العزيزه .. لو اتصلتي مره ثانيه بيجيج شي ما شفتيه في حياتج .. وسكرت التلفون بكل هدوء .. رفعت راسها وشافت نفسها فالمرايه وابتسمت بانتصار .. طالعت الساعه اللي بيدها وكانت الساعه 10 ونص وحست بتوتر بقرب الموعد .. 
محمد كان فالحلاق يرتب نفسه خفف اللحيه بعدين غير رايه وقال للحلاق يسوي له قفل .. خلص ورجع البيت خذ له شور دافي .. لبس تكشخ حده وطلع من البيت وهو مبسوط .. رن جواله وكان المتصل فارس ..
فارس: حيالله المعرس .. 
محمد مبتسم: هلا والله 
فارس: قالوا لي قافل شعندك ؟
محمد: منو قالك ؟
فارس: قالوا لي ..
محمد: باتفرغ لك بعدين فروس .. 
فارس: شغل عدل الولد .. موفق حبيب قلبي .. سلااااااام
محمد: تسلم حبيب قلبي .. الله يرعاك .. 
وصل محمد عند بيت اهل زوجته .. تمت قاعد فالسياره فتره .. طلع له دهن عود ودهن فيه شنبه وشوي ورا اذنه عدل الغتره بند السياره تنفس بعمق ونزل .. وقف يطالع باب بيتهم .. اتصل تلفون لزوجته .. 
ساره: هلا وغلا ..
محمد مبتسم: انا عند الباب ..
ساره: الحين نازله .. 
محمد: اوكي .. 
ساره سكرت من محمد ونزلت بسرعه استقبلته عند الباب .. اول ما شافها محمد حس وده يركض ويحضنها .. 
ساره واقفه ومنزله راسها: حياك محمد .. 
محمد تقدم خطوه ومد يده لساره .. ساره شافت يده ومدت له يدها .. تشابكت الايادي بقوه .. مشوا لين غرفة ساره .. دخلوا وساره سكرت الباب وقفلته وراها .. محمد قعد على الكرسي وكان يطالع ساره وهي تمشي ناحيته قربت منه و وقف مكانه وحضنها بحنان .. تساقطت دموع ساره على كتف محمد وتمت تشهق من الصياح .. 
محمد يمسح دموعها: حياتي انتي .. ليش هالدموع ؟
ساره: فديتك يا محمد .. انا آسفه سامحني سامحني .. 
محمد حط يده على فمها: خلاص يا حياتي .. انا فاهم كل شي .. اهدي الحين اهدي يا قلب محمد انتي .. 
ساره دفنت راسها في صدر محمد وغمضت عيونها .. محمد كان يمسح على شعرها ويهديها .. تموا على هالحال فتره وبعد ما هدت ساره شوي راحت تغسل ويها ورجعت لمحمد اللي كان قاعد على السرير ينتظرها .. قعدت جنبه ومسكت ايده وباستها .. 
محمد طالعها وابتسم: ساره رفعي راسج .. 
رفعت راسها اطالعه .. اما محمد طوق ويها بايدينه وقرب منها .. 
محمد: اللي صار يا ساره درس لنا احنا الثنين .. مو بس انتي او انا .. لازم نتعلم منه .. واتمنى ما يتكرر هالشي
ساره: اوعدك يا محمد ان اللي صار ما راح يتكرر .. وباعوضك اللي فات صدقني .. 
محمد: اتمنى يا ساره .. لان اللي صار مو شي هين .. انا شردت من البيت مابغيت حد يعرف بشي .. قلت لهم اني مسافر معاج .. فالاخير انصدت .. والكل يسأل عنج .. بس تعرفين طبع الاهل فالبيت ما يتدخلون .. 
ساره منزله راسها: آآه يا محمد حطيتك بموقف مو حلو كلش .. من غبائي .. 
محمد: تحصل .. وشلون الانسان يتعلم لو ما غلط .. 
ساره: الحمدلله على كل حال .. 
محمد يلعب بشعر ساره: بسألج يا قلب محمد انتي ..
ساره: اسأل يا عيونها .. 
محمد: ليش قلتي فاطمه ؟
ساره بخجل: انقص علي .. قالت لي صديقتي انتي واثقه فيه .. قلت لها اي زوجي واعرفه .. قالت لي لا يبه ما عليج منه شيكي تلفونه وشوفي وين يروح ومع من واحسبي الوقت .. يا محمد جننتني .. خلتني اشك .. ولما قلت لها اني ماقدرت اصيد عليك شي لاني اعرفك عدل .. قالت لي بنت عمه تزوجت ولا بعدها وكانت تقصد فاطمه بحكم انها اكبر من فالعيله .. انا قلت لها فطوم تجنن ما شاء الله عليها هي بعصبيه قالت لي مالت عليج يالغبيه ما صارت تجنن في عيونج الا ان في شي بينها وبين ريلج وهي تقربت منج بس عشان ماتشكين فيها .. انا من غبائي صدقتها .. وسمعت كلامها وكل يوم والثاني تشحني .. لدرجة اني صدقت كل شي والشك سرى في عروقي .. حتى لو حركاتك ما فيها شي .. انا قمت اشك بدون سبب .. لين ذاك اليوم المشؤوم قالت لي افاتحك فالموضوع .. حسيت ان الموضوع اللي صار ما كان له هدف ليش انا سويت فيك جي .. بس لما قلبتها في مخي كان هدفها تفرق بينا .. والشي اللي وعاني كلامك يا محمد .. آآه يا محمد آآه 
محمد حضنها: سلامتج من الآه .. بس اهم شي انج تعلمتي من هالدرس .. ولا ابيه يتكرر سمعتي .. 
ساره ابتسمت ابتاسامتها اللي تاخذ قلب محمد: من عيوني يا غناتي .. 
محمد باسها على جبهتها: فديت قلبج يا سويره .. زين انا باموت من الجوع .. متى بتغديني .. 
ساره وقفت جدامه: عيوني لك .. الحين باجهز الغدا وباجيبه هني ..
محمد طالعها مبتسم: فديت عيونها .. 
طلعت ساره ومحمد انسدح على السرير وتم يفكر باللي صار له .. 
محمد " الحمدلله على كل حال .. معقوله صديقتها سوت جي .. ليش ماتحب تشوف الناس الفرحانين ؟ الله يهديها

دخلت عليه ساره وهي شايله الغدا .. رتبت السفره وقعدت على الارض ومحمد قاعد جنبها .. 
محمد: الله شو هالريحه الحلوه يا حلوه انتي .. 
ساره بوناسه: كل شي لعيونك يهون .. بس اهم شي ترضى علينا .. 
محمد مبتسم: الحمدلله راضي عليج يا قلب محمد انتي ..
ساره: فديت قلبك ..
محمد: زين ابي اكل من ايدج .. 
ساره: عيوني لك يالغالي .. وتمت تأكل محمد بيدها وهو فرحان ويتدلع عليها وهي طايره من الوناسه .. 
خلصوا من غداهم .. و ريحوا شوي على السرير .. محمد كان منسدح وساره جنبه .. كانت حاطه راسها على صدره ويدها شابكتها بيده .. تموا يسولفون بأعذب كلام الحب .. لين ناموا بهدوء والحب والموده يحيطون بهم .. 
قام محمد من النوم على المغرب .. فتح عيونه بوناسه وشاف ساره نايمه جنبه وهي ماسكه ايده .. سحب يده بهدوء وغطاها .. راح الحمام توضى وجمع العصر والمغرب .. خلص من صلاته وقعد على السرير جنب ساره يتأمل ملامحها الناعمه .. فجأه تذكر فاطمه بنت عمه .. 
محمد " آآه يا ساره .. ليش سويتي فيني جي .. يا ترا شو اخبار فطيم الحين ؟ ان شاء الله يدها ما تعورها .. آيه عليها بنت العم " .. خذ جواله من على الطاوله وشاف 8 مس كولات من فارس .. اتصل فيه ..
فارس: صباحيه مباركه يا عريس ..
محمد ضحك: هههههههههه .. هلا والله 
فارس: يقولون خلص كلام الحب فالدنيا كلها ..
محمد: ههههههه .. الله يغربلك يا فروس ..
فارس: ههاااااااي .. ها بشر .. كسرت ضلوعها .. 
محمد: يالهمجي مو انا اللي امد يدي ..
فارس: اخاف مسكتك هي و اشتغلت عليك بالخيازرين .. 
محمد: اسود ويه يا فروس ..
فارس: وحشتني حبيبي ..
محمد: صج عاد ..
فارس: حمود .. شو سوت فيك .. ما شوفك تتكلم .. ليكون واقفه جدامك بالخيزران 
محمد ميت من الضحك: هههههههه .. ذبحتني يا فروس ..
فارس: حالتك صعبه ولد العم ..
محمد: زين شو تبي فروس ؟
فارس: افااا .. لا غيروك علينا .. الحين ما تبيني يا حمودي ..
محمد يكح: كح كح كح .. الله يغربلك يا فروس بسك ذبحتني من الضحك .. حس بيد ناعمه على كتفه .. التفت وشاف ساره واقفه ومبتسمه له ..
محمد: زين بكلمك بعدين .. فديت هالويه انا .. 
فارس سمع هالجمله وسكر على طول .. 
فارس" الحمدلله .. الله يوفقك يا حمودي ويبعد عنك المشاكل " ..
محمد مسك ساره وباسها على خدها .. 
ساره مبتسمه: متى قعدت فديتك ؟
محمد: من شوي 
ساره: ليش ما قعدتني ؟
محمد: ما حبيت اضايقج .. خليتج ترتاحين وتقعدين بنفسج حياتي
ساره حضنته: فديت عمرك .. 
محمد: فديت ريحتج يالغاليه .. 
صلت ساره ومحمد كان يراقبها .. بعد ما خلصت .. التفت عليه مبتسمه ..
ساره: حياتي تبي شاي ولا نسكافيه ؟
محمد: والله ابي نسكافيه يا قلب محمد انتي .. 
ساره: من عيوني فديتك .. 
نزلت تسوي نسكافيه لمحمد .. ومحمد كان فرحان بس فرحته مو كامله لان ساره خلته يفكر في فاطمه بنت عمه 
الساعه 6 ونص .. سلمان كان في غرفته ويفكر .. يسترجع الاحداث اللي صارت له .. منظر البنت كان مؤثر بالنسبه له .. 
سلمان " آآه شصار فالدنيا .. ليش الناس تغيرت وما قامت تفكر الا في نفسها .. حسبي الله ونعم الوكيل " .. 
وفجأه تذكر فاطمه .. تذكر لما شافها فالمستشفى تذكر كلامها وضحكاتها .. تذكر ابتسامتها وعفويتها .. 
فاطمه تكلم ابوها: بابا .. خلني اروح بيت صديقتي عاااد 
بوفارس: ليش تروحين لها ؟
فاطمه: بابا تبيني اساعدها 
بوفارس: في شو ؟
فاطمه معصبه: اووووه بابا قولي لاتروحين .. لاتقعد تسألني كل شوي سؤال ..
بوفارس مبتسم: زين فهمتي بعد ..
فاطمه صدت عن ابوها: اوهووووو .. مشت شوي بعيد عنه .. 
بوفارس: تعالي يا دلوعة ابوها انتي ..
فاطمه بعفويه: مابي ..
سلمان كان واقف فالممر ومتابع هالمشهد بكل وناسه .. 
بوفارس: تعالي يا بعد كلي انتي ..
فاطمه قعدت على الكرسي ومنزله راسها: مابي ماحبك بابا ..
بوفارس قرب منها: فديت دلوعة ابوها .. ماقدر ارفض لج طلب روحي يبه ..
فاطمه: لا خلاص مابي .. طابت نفسي ..
بوفارس: يه ليش عاد ؟
فاطمه ادز ابوها: بس .. وخر مناك 
بوفارس يضحك: الحين معنيتني ومطلعتني من الغرفه عشان هالموضوع ويوم وافقت تقولين لأ ..
فاطمه: يعني لازم تسوي لي هاي كله بعدين توافق ..
بوفارس: اموت في دلعج يا فطيم .. لي شفتج تدلعين ودي اكلج والله
فاطمه ابتسمت بعذوبه: بابا .. 
ابتسامتها ودلعها ذبحوا سلمان .. هو كان واقف فالممر واستخف على فاطمه .. غصبن عنه دخلت قلبه ..
بوفارس: زين يا حياتي قومي نروح داخل .. 
فاطمه: يعني بروح ولا ؟
بوفارس يلعوزها: لأ ..
فاطمه عصبت: ماحبك .. دزت ابوها ومشت عنه .. دخلت الغرفه وبوفارس دخل وراها .. 
سلمان وقف مكانه ويتذكر فاطمه وحركاتها .. 
سلمان" آه يا فاطمه ذبحتيني .. خلاص يا قلبي انساها فاطمه ليوسف .. خلنا نعيش انا وانت من دون حب مرتاحين احسن لنا .. آه يا قلبي " .. طلع من الغرفه ونزل عند البنات .. لقى يوسف معاهم وكانوا مستانسين ويضحكون ويسولفون ..
سلمان: يه يه .. ضحكونا معاكم .. 
هنادي: هلا والله بوالشباب ..
الجوهره عاقده حواجبها: هنود 
هنادي التفتت عليها: خير الشيخه ؟ اقدر اساعدج بشي ..
الجوهره: حشى كلتيني .. 
يوسف: لو سمحت بوالشباب لاتقطع عروسنا .. 
هنادي: حلووووه منك ..
سلمان: هنود يالمربوشه شوي شوي ..
هنادي نطت على خالها: شلون بعد شوي شوي ؟
سلمان مبتسم: تبين تعرفين شلون ..
هنادي: اي ياليت اخوي .. 
مسكها سلمان وعض خشمها .. 
هنادي: آآآآآي .. خالي .. وصاحت ..
الكل: هههههههههه ..
هنادي غطت ويها وتمت تصيح ..
سلمان تم يطالع الجوهره: يه من صجه بوالشباب يصيح .. قرب منها وحط يده على كتفها .. 
هنادي دزت يده: وخر عني ..
سلمان مبتسم: افااا .. انا اوخر عنك بوالشباب
هنادي وهي تصيح: عورتني .. 
سلمان: خير يعني ؟
يوسف: اي خير يعني ..
الجوهره: انتوا يالريايل دفشين .. ماتعرفون تتعاملونمع الجنس الناعم ..
يوسف التفت على سلمان: ههااااااااااااي .. 
سلمان: بس بوالشباب قوي .. 
هنادي رفعت راسها: ماحبك خالي وراحت غرفتها ..
يوسف: يه .. ذي من صجها .. 
سلمان: خلكم بروح اراضيها ..
يوسف التفت على الجوهره: تعرف اتدلع هنود ..
الجوهره: الله يغربلها هنود مينونه هاذي .. 
راح سلمان ورا هنادي الزعلانه .. 
سلمان: يا فراوله دلع ..
هنادي تمسح دموعها: خالي زين جي خشمي صار احمر ..
سلمان: زين عادي ..
هنادي: شلون اروح الجامعه بكره وخشمي احمر 
سلمان: عادي قرصتج نمله في خشمج ..
هنادي: خااااالي .. 
سلمان يضحك: هههههههه .. زين هالاحمرار بيروح .. 
هنادي: لا بيعلم ..
سلمان: بيعلم من ؟
هنادي: عقدتني خالي خلاص ..
سلمان باس راسها: ولا يهمج الغاليه .. انا اسف ..
هنادي: فديت قلبك خالي لاتعتذر .. انا ما زعلت بس عضتك تعور ..
سلمان: فديت خشمج انا .. قومي اوديج اخذ لك كوفي لاتيه وفادج كيك ..
هنادي بوناسه: والله .. يلا قداااااااااام ..
سلمان " فديت برأتج يا هنوده": لبسي انتظرج تحت .. 
نزل سلمان والجوهره ويوسف يطالعونه بفضول ..
يوسف: ها بشر خالي ..
سلمان: قوموا عازمكم على كوفي ..
الجوهره: يس .. وراحت غرفتها ..
يوسف: قصوا عليك الحريم ..
سلمان: ههههه .. قوم انت بعد تزبر يالزقرت .. 
يوسف: هههههه .. ولا يهمك 
طلعوا كلهم يلبسون .. تلاقوا كلهم فالصاله .. الجوهره شافت خالها ..
الجوهره: خالي شهالزين ؟
سلمان: اي زين ؟
هنادي: خالي اول مره اشوفك شعرك ؟ وين تخشه ؟
سلمان ضحك: ههههههههه .. اخشه داخل ملابسي .. 
الجوهره: يجنن شعرك خالي .. 
هنادي: طوله خطير .. وغليض ماشاء الله .. 
يوسف: لا تقصه خالي اقهرهم ..
سلمان: لا مو قاصه الحين .. خل يطول زياده عشان ارتبه ..
هنادي: من متى ما قصيت شعرك خالي ؟
سلمان: تقريبا 4 سنين ..
هنادي: يجنن خالي ماشاءالله .. اول مره نلاحظ شعرك لانك فالبيت دوم بالجلابيه وبرا بالثوب .. اما اليوم لابس جينز بان شعرك .. لا ومسوي قذله بعد ..
سلمان: لا والله بروحها ما سويتها ..
الجوهره: بس شكلك روعه وكل شوي نزلت على ويهك .. 
سلمان انحرج: زين يلا نمشي .. 
يوسف: انا بروح بسيارتي حد بيجي معاي ..
البنات: لأ ..
يوسف: بل ..
الكل: هههههههههه 
..............


طلعوا وراحوا المجمع اللي فيه الكوفي شوب اللي دوم يروحون له .. دخلوا الكوفي شوب واختاروا لهم طاوله في زاويه عشان ياخذون راحتهم فالقعده والسوالف .. طلبوا المعتاد وقعدوا يسولفون .. الا شافوا ولد صغير بعكازه ماشي صوبهم ومبتسم .. يوسف وسلمان عرفوه على طول .. كان جاسم .. 
جاسم: السلام عليكم .. سلم على سلمان ويوسف خشم .. 
يوسف: حيالله بومحمد .. شحالك ؟
جاسم: طيب الله يسلمك .. اعلومك ؟
يوسف: طيب طاب حالك ..
التفت جاسم على سلمان: شخبارك بوخليفه؟
سلمان: الحمدلله بخير انت شحالك صغيرون ؟ 
جاسم: الحمدلله .. شو مسوين ؟
سلمان: والله فرحانين بشوفتك .. من جايبك ؟
جاسم: مع الوالد وعيال عمي ..
يوسف: من سلطون وفهد ؟
جاسم: اي .. 
البنات استخفوا على جاسم ..
الجوهره: حبيبي تعال .. 
جاسم انحرج وقرب منها ..
الجوهره باسته على خده: شحالك فديتك ؟
جاسم ويهه احمر: طيب الله يسلمج ..
الجوهره: شسمك فديت قلبك ؟
جاسم: جاسم بن محمد ..
الجوهره: والنعم والله .. كتكوت يجنن ..
هنادي: تعال صوبي الحين ..
جاسم انحرج ومشى صوب هنادي .. وهو ماشي كان بيطيح بس مسكه يوسف ..
يوسف: سمالله عليك .. 
سلمان خاف وقام مشى جنبه ..
هنادي باسته: واااي يجنن فديته .. جاسم كم عمرك ؟
جاسم: 9 ..
هنادي: واااي فديته .. العمر كله يا عسل ..
تم جاسم منزل راسه منحرج .. 
سلمان: بس احرجتوا الولد .. خذه عنده وقعده في حضنه ..
يوسف: شعليك بومحمد البنات مطقوك يا سلام .. وين عزوز وفضول عنك .. جاسم مات من الضحك ..
جاسم: ههههههههه .. راحت عليهم .. وانحرج وحط يده على فمه .. اوبس ..
الكل: هههههههههههه .. 
سلمان: ابوك وينه ؟
جاسم: ابوي هناك .. وأشر على المحل اللي مقابلهم .. كان محل ملابس رجاليه .. 
سلمان: زين تعال اوديك له .. وابي اسلم عليه ما شفته من فتره .. يوسف اقعد من خواتك لين ارجع ..
يوسف: ان شاء الله ..
هنادي: لحظه خالي .. ابي ابوسه .. 
الجوهره: وانا بعد .. 
راح عندهم جاسم و بوسوه البنات .. الا يوسف يطالعه ويهمس .. 
يوسف: الله عليك الجسمي .. محد قدك ..
جاسم بهمس: فاتهم الشباب ..
يوسف ضحك بصوت عالي: هههههههه .. والله خربوك هالميانين ..
جاسم: ههههههههه .. مسك يد سلمان ومشى معاه .. 
الجوهره: شنو هالصبي يجنن .. 
يوسف: الجسمي وحليله خربوه الشباب الله يغربلهم ..
هنادي: شلون ؟
يوسف قالها موقفه يوم العزيمه اللي سوها لما طلع من المستشفى .. شلون فاضل وعبدالعزيز لعوزوه على البنات .. وكانوا يسألونه وخالد زفهم ..
هنادي: شياطين ربعك ..
الجوهره: ههههههه .. 
يوسف: اقولج ولد عمهم سكتهم .. عاد هاذي وايد جاد .. حتى الجسمي زفه ..
الجوهره: ينادونه الجسمي ..
يوسف: اي وحليله ..
هنادي: ودي اكله هالولد .. يجنن ..
الجوهره: انتي شفتيه شلون نتوف .. ما تقولين هاذي 9 سنين .. تعطينه 6 سنين ..
هنادي: الله يحفظه وايد صغيرون .. بس شفيه بالعكاز ؟
يوسف: دخل رمح الصيد في ريله .. تدرين ان هالولد كان بين الحيا والموت ..
الجوهره بحزن: يا حرام .. شلون ؟
يوسف: فقد دم ودخل في غيبوبه .. بس الحمدلله قام منها ..
هنادي كانت وايد متأثره: مسكين .. بعدين وش له بالرمح ذي بعد ؟
يوسف: الولد يحب الصيد .. وكانوا رايحين محل اداوات بحريه وبالغلط ضغط الزناد ودش الرمح في ريله .. 
هنادي: الحمدلله .. شلون كانت ردة فعل اهله ؟
يوسف: والله قالي اخوه الكبير انهم كانوا ما يذوقون النوم من كثر ما كانوا يحاتونه .. بعدين هو اخر العنقود ..
الجوهره: المدلع .. الله يحفظه و يخليه لاهله .. 
تموا يسولفون عن جاسم .. اما سلمان اول ما شاف بوفارس وايد استانس .. 
بوفارس: هلا والله بوخليفه .. 
سلمان: شحالك بوفارس ؟
بوفارس: الحمدلله طيب .. انت شحالك ؟ وينك ما تبين يا ريال ؟
سلمان: الحمدلله .. بس شاغلتنا الدنيا .. 
بوفارس: الله يعينك .. شعندك مع جسوم ؟
سلمان: ونعم التربيه يا بوفارس .. جاسم شافنا من بعيد وتعنى وجى سلم علينا .. والله وعرفت تربي يا بوفارس
بوفارس مستانس: ما عليك زود يا بوخليفه .. زين تعال نقعد نتقهوى .. 
سلمان: ان شاء الله بس بخبر الاهل اول ..
بوفارس: حلو .. باخلص من هاللي جننوني ونتلاقى ..
سلمان مبتسم: خير ان شاء الله ..
راح سلمان وقالهم انه بيقعد مع بوفارس شوي ..
يوسف: خذ راحتك خالي .. 
سلمان: مو مطول لان معاه العيال وهو ما يبي يطول بعد ..
هنادي: اوكي خالي بنغلس على يوسف لين ترجع ..
الكل: هههههههه 
رجع سلمان لبوفارس وقعدوا في نفس الكوفي شوب اللي فيه عيال اخته .. بوفارس صرف جاسم وعيال اخوه وقعد مع سلمان ..
بوفارس: لا تسون لي مشاكل سمعتوا ..
سلطان: ان شاءالله عمي .. 
راحوا الشباب يلعبون .. وسلمان تم يسولف مع بوفارس .. 
بوفارس: ها بشر .. شو سويت بمشروعك ؟
سلمان: والله فارس ومحمد ما قصروا معاي .. بس محتاجين وقت ندرس الموضوع اكثر .. لي معارف في امريكا برتب معاهم عن البضاعه ..وبخصوص المحل فارس قالي بيشوف لي محل موقعه حلو .. ومحمد قالي بدش معاك شريك .. 
بوفارس: حلو والله .. قلت لك العيال اعرفهم ما راح يقصرون معاك ..
سلمان: رايتهم بيضه .. وصج ما قصروا معاي .. 
بوفارس: الله يوفقكم .. الا بقولك سلمان ..
سلمان: آمرني الغالي ..
بوفارس: ما يأمر عليك العدو .. متى بنفرح فيك ؟
سلمان ويهه صار احمر: الله كريم ..
بوفارس: شو اللي بخاطرك يا سلمان ؟ قولي وانا ابوك ..
سلمان: ما تقصر يالغالي .. بس مافكر فالعرس الحين .. انت تدري ان الزواج مسؤليه كبيره .. 
بوفارس: عدل كلامك . .انت شو قاصرك .. ريال متعلم مثقف مزيون .. جسم مرتب و طول ويهك منور وماشاءالله عليك سنافي .. مو قاصرك شي ..
سلمان مبتسم: من طيب اصلك والله .. بس هالموضوع مو مستعد له .. الحين بابني نفسي خلها كم سنه قدام .. 
بوفارس: لا يبه وين كم سنه قدام .. انا بزوجك يا سلمان .. العمر يمشي .. ماتبي تشوف عيالك ؟ ماتبي الحضن الدافي .. ماتبي الحب ؟
سلمان: والله كلامك حلو يا بوفارس ..
بوفارس: انا ماضغط عليك .. بس انت الحين ركز على مشروعك وباذن الله خل يمشي المشروع .. وانا بنفسي بروح معاك وبنخطب لك ..
سلمان منحرج: ماتقصر يا بوفارس .. 
بوفارس: ولو محتاج شي ترا حاضرين لك ..
سلمان: الحمدلله مستوره .. وما راح استحي منك . .انت مثل ابوي واخوي يا بوفارس ..
بوفارس: احسنت هاي الكلام اللي ابي اسمعه .. زين استأذن يا سلمان .. بس لاتقطعنا ..
سلمان: ان شاء الله .. 
سلموا على بعض .. طلع بوفارس من الكوفي شوب اما سلمان رجع عند عيال اخته ..
يوسف: طولتوا .. شقلتوا ؟
هنادي: لقافه .. خالي شهالموضوع المهم اللي خلاك اطول هالكثر ..
سلمان: لا والله .. يعني جبتيها بطريقه ثانيه .. احسن منه ..
يوسف وهنادي: هههههههههه .. 
الجوهره: خالي اطلب لك شي ؟
سلمان: لا فديتج .. شربت مع بوفارس .. 
تم سلمان مع عيال اخته يسولف ويضحك وقلبه وعقله مشغولين بفاطمه اللي ماقدر انه يشلها من باله ..

في بيت بوفارس اللي كان توه واصل من المجمع مع عيال اخوه و ولده .. وكان مصدع منهم ..
بوفارس: سنداره هالعيال ..
جاسم يصفق ويغني: ياللي على البال تطري وانت ما تدري ..
سلطان يكمل عليه: عاش الجسمي عااااااش ..
جاسم ويترقص: وش ذنب قلب(ن) رسم لك حبه العذري .. يا سلاااااام ..
بوفارس يطالعهم: الحمدلله والشكر .. مشى عنهم وراح قعد في الحديقه عند ام فارس .. والشباب كملوا ترقصهم والاغاني داخل .. 
ام فارس كانت تراقبهم وهي مبتسمه ..
بوفارس قعد بتعب: آآآه جنوني هالشباب ..
ام فارس مبتسمه: ليش ؟ شو مسوين ؟
بوفارس: فالمجمع كل شوي دخلوا لي محل وما خلوا شي ما خذوه .. وفالسياره مشغلين الاغاني ومستطربين حدهم .. مافي غير فهد اللي ضايع وسطهم .. 
ام فارس: فديتهم والله .. 
بوفارس: الغاليه هاج غترتي .. وجيبي لي شي بارد ابرد على قلبي ..
ام فارس خذت غترته: ان شاءالله .. 
تم بوفارس قاعد بروحه .. وجاته ايمان محتجه .. بوفارس كان يطالعها ويقول " آآه بعد ايمان .. انا مو ناقص " 
ايمان: بابا .. 
بوفارس بتعب: عيونه ..
ايمان: بابا شوف مريوم 
بوفارس: شوفيها ؟
ايمان: اكلم صديقتي و احرجتني جدامها ..
بوفارس: شو قالت لج ؟
ايمان: تقولي ام كشه ..
بوفارس ضحك: هههههه .. زين ما قالت شي غلط ..
ايمان رفعت حاجب: بــابـــااااا .. وراحت عنه ..
بوفارس: ههههههه .. ايمانو عليج حركات .. 
رجعت ام فارس وفي يدها عصير ليمون بالنعناع مع ثلج .. حطته جدام بوفارس اللي شربه مره وحده من العطش والتعب .. 
بوفارس: آآه تسلم يدج الغاليه .. 
ام فارس: بالعافيه .. الا بسألك بوفارس .. 
بوفارس: هلا والله 
ام فارس: ابي اخطب حق ولدي فديته ..
بوفارس: زين ما رحنا نخطب حق بوسعود .. خل الناس يردون علينا 
ام فارس: لا فديتك .. اقصد فارس .. 
بوفارس: اي ي فروس .. هاذي راسه يابس .. ما يبي يعرس الحين ..
ام فارس شو ما يعرس الحين ؟ بكره بشوف له ذيك البنت اللي بتعجبه .. 
بوفارس: لا .. تحملي تسوينها ..
ام فارس: ليش ؟
بوفارس: دام الولد ما تكلم لا تسوين شي من وراه ..
ام فارس: ما راح اسوي الحرام .. بخطب له ..
بوفارس: لي قال ابي اعرس .. دوري له .. لا تسوين شي من غير ما تشاورينه ..
ام فارس: باحطه جادم الامر الواقع ..
بوفارس: تعرفين فارس .. بيفشلج جدام الناس .. 
ام فارس: اعرفه عنيد .. بس يا بوفارس كم عمره الحين ؟
بوفارس: دخل الثلاثين .. 
ام فارس: زين شو اللي مانعه ؟
بوفارس: كيفه يا بنت الحلال .. خليه على راحته ..
ام فارس كلمه زين ..
بوفارس: لا ماني مكلمه .. لي بغى العرس بيجي يتكلم .. 
ام فارس تضايقت: ماعندك سالفه انت بعد .. ليكون تعرف وش خرابيط ولدك وساكت ..
بوفارس يطالع الكاس اللي كان بيده: لا ماعنده خرابيط الولد .. 
ام فارس: اكيد يحب له وحده ؟
بوفارس: ولا يحب .. 
ام فارس: شو اللي تعرفه وخاشه عني .. 
بوفارس بكل برود: ماعرف شي ..
ام فارس فار دمها: احر ما عندي ابرد ما عندك .. 
بوفارس: شو تبيني اقولج .. 
ام فارس: شو اللي خاشه عني عن ولدك ؟
بوفارس قام من مكانه: قلت لج ولا شي .. بس لاتجبررين الولد على شي هو مو مفكر فيه .. مشى عنها وهو معصب ..
ام فارس " آخ لو اعرف شو اللي بينكم انتوا الثنين " 
في هالاثناء كان فارس غرقان فالحب مع مناف ..
فارس: فديت قلبج يا مناف .. تدرين خاطري شو اسوي الحين ؟
مناف: قول فديتك ..
فارس: ودي امسكج وادزج فالبحر ..
مناف عصبت: يعني ما عندك الا انا تسوي فيها جي .. بايخ ..
فارس: هههههه .. فديت اللي يعصبون انا ..
مناف بدلع: ماحبك ..
فارس: لااااااا .. اراضيج غلاي ..
مناف: لا تتمسخر علي ..
فارس: فديت قلبج بس احب اشوفج وانتي معصبه .. 
مناف: سخيف ..
فارس: فديت الزعلانين .. منوفه حبيبتي ..
مناف ضحكت: شنو منوفه .. ههههههه
فارس: فديت هالضحكه .. احبج بكل حالاتج يا مناف .. بس وانتي معصبه ودي اكلج .. وسكت .. آسف ما كنت اقصد .. 
مناف تغير الموضوع: ما كلمك فيصل اخوي ؟
فارس " اهم شي اللي تغير الموضوع": بلا كلمني امس .. وحليله كان مستانس .. شو اخبار عبود اخوج ..
مناف بحزن: الوحيد اللي مو قادر يستوعب موت نايف ..
فارس: الله يعينه .. اخوج لازم يطلع من الهم اللي فيه ..
مناف: عيزنا معاه .. 
فارس: طلعوا روحوا مجمع او حديقه ..
مناف: و الله يبه هالاماكن حق عيال العز .. احنا الا عيال الفقر .. 
فارس: ليش هاكلام يا قلبه انتي .. الله الغني والله الفقير .. حياتي ليش هالكلام ؟
مناف: آآه يا فارس تدري ان في حياتي ما رحت مجمع الا مره وحده لما كنا فالمدرسه خذونا رحله على مجمع عشان نلعب .. وكنت الوحيده اللي مستغربه واطالع بانبهار وذهول .. تخيل الدري الكهربائي خفت اركبه لان ما عرفت كيف اركبه .. والمصعد يوم ركبونا فيه تميت اصيح لان المكان كان ضيق و صغير اختنقت وكل البنات معاي كانوا مستغربين مني خفت يا فارس خفت .. و بعض البنات كانوا يضحكون علي يقولون ما شافت خير .. الالعاب اشوفها وانا مو مصدقه اللي اشوفه بعيوني .. اشياء تتحرك و ليتات تولع واشياء تطير .. اشوف البنات كلهم مستانسين ويلعبون وانا الوحيده اللي تميت قاعده على الكرسي جنب المدرسه .. واشوف البنات ياكلون من السندويشات ويشربون العصاير والايسكريم اللي دخل خاطري وانا ما كنت اقدر اشتري .. اشوفهم بحسره .. آآه كرهت ذاك اليوم يا فارس .. 
فارس: فديت قلبج .. انا اوديج واخذ لج كل اللي نفسج فيه .. ولا يهمج يا مناف .. 
مناف: انا مابي شي يا فارس .. فديت عمرك ..
فارس: آآه يا مناف فديت قلبج .. زين باوديكم واخذي كل اللي تبينه .. انتي أشري وانا بدفع .. 
مناف: والله مابي شي يا قلبي ..
فارس: فديت روحج يا مناف .. بس انا اقصد روحي انتي واخوانج وانا بتلاقى معاج هناك وباخذ لكم كل اللي نفسكم فيه .. 
مناف: مشكور وماتقصر يا قلب مناف انت ..
فارس: يا حي هالكلام اللي يشرح الصدر .. 
مناف: والله تستاهل يا فارس .. الله يحفظك فديتك ..
فارس: منوفه ..
مناف: هلا والله ..
فارس: يعني تحبيني مناف ..
مناف باحراج: شهالسؤال ؟
فارس: جاوبيني ..
مناف: فارس ..
فارس: عيونه انتي .. جاوبيني ..
مناف بخجل: اي احبك يا فارس .. بس للحين ما مت فيك ..
فارس و مناف: هههههههههه ..
فارس: فديت هالضحكه .. ان شاء الله دوم فديتج .. 
مناف: فديتك يا فارس .. بس تعال بسألك ؟
فارس: تحت امرج احنا ..
مناف: يا قلبي انته .. زين تذكر اخر مره جيتني فيه عند البيت ؟
فارس: اي انا ماقدر انسى اي لحظه شفتج فيها يا قلبي انتي .. 
مناف: زين بسألك كنت لابس تي شيرت مكتوب عليه بالعربي .. يجنن فارس .. و بصوت خفيف .. كان روعه عليك ..
فارس: التي شيرت وراعيه ما يغلون عليج .. 
مناف منحرجه: تسلم لي والله .. 
فارس: بكره يكون عندج ..
مناف: لا فديتك مابيه .. بس كنت ابي اقولك انه يجنن واللي محليه انك لابسه .. 
فارس: عاد انتي ما فهمتي .. حجه وحاجه يا قلبه انتي ..
مناف: هههههههه .. يالشرير ..
فارس: ههههه .. فديت قلبج غلاي .. 
مناف: زين حياتي .. انا لازم الحين اروح اشوف امي واخواني .. وباكلمك فالليل ..
فارس: خلاص حياتي صار .. انتظر اتصالج ..
مناف: مع السلامه .. 
فارس بهمس: حياته .. 
مناف بصوت واطي: هلا ..
فارس: احبج ..
مناف منحرجه: فديتك .. 
فارس: سلام ..
مناف: مع السلامه .. 
سكرت مناف وهي تشوف شاشة الجوال .. 
مناف " فديته " ..
سكر فارس وهو فرحان ..
فارس " اموت فيها " .. 
قام من السرير و لبس وتكشخ حده .. نزل وشافته امه ..
ام فارس: فارس يبه ..
فارس: هلا والله الغاليه .. وباس راسها ..
ام فارس: وين بتروح يبه ؟
فارس: طالع مواعد الربع ..
ام فارس: وين تروحون يمه ؟ هياته فالشوارع على الفاضي .. 
فارس: وين نروح عيل .. نتونس لي تجمعنا مع الشباب ..
ام فارس: فارس يبه .. ما تبي تعرس ..
فارس ابتسم لامه: لا يمه مابي اعرس ..
ام فارس: لي متى يمه بتم عزوبي ؟ صار لك شي يبه .. في حد في بالك ؟
فارس بهدوء: لا الغاليه ما صار لي شي ولا حد في بالي .. بس ما فكر فالعرس الحين ..
ام فارس: فارس يا ولدي غديت ريال .. وما عليك قصور .. بس ناقصتك المره ..
فارس: يا يمه .. لا تفتحين هالموضوع معاي .. عرس مافكر فيه الحين ..
ام فارس عصبت: وليش ما تفكر فيه .. ابي اشوف عيالك ..
فارس: ان شاء الله بتشوفينهم .. بس مو الحين ..
ام فارس بحده: لا بتتزوج يا فارس .. بروح اخطب لك بنفسي ..
فارس رفع حاجب: روحي خطبي لي .. وشوفي شلون اسوي فيكم .. باقطع ويهكم عند العرب ..
ام فارس: بنشوف يا فارس انا ولا انت ..
فارس قام من مكانه: سوي اللي تسوينه وانا بسوي اللي ابيه ..
ام فارس تصارخ: ارجع يا فارس انا ما كملت كلامي ..
فارس منزل راسه: السموحه الغاليه .. تفضلي ..
ام فارس: منو هاذي اللي مادري وين لافي عليها وقاصه عليك .. 
فارس رفع راسه ومبطل عيونه: نعم .. يمه شو هالكلام ؟ انا ماعرف حد عشان تقولين عني جي .. ولا في حد في بالي عشان اقولكم ابي اتزوج .. فضيها سيره الله يخليج .. لاتكرهيني فالعرس وسيرته ..
ام فارس: لا تعاندني يا فارس .. 
فارس مشى عن امه مغصوب ولا رد عليها .. تضايق من الحديث اللي دار بينهم .. طلع من البيت وعلى طول اتصل في محمد .. 
محمد: شو فيك فروس ؟
فارس: متهاوش مع امي ..
محمد: شو صاير ؟
فارس: انت وين الحين ؟
محمد: مع الاهل ..
فارس: خلاص عيل لي فضيت كلمني .. 
محمد: ان شاء الله ..
فارس: لاتشغل بالك فيني .. عيش جوك ..
محمد: ما اتوب فروس .. 
فارس: احب اغلس عليك ..
محمد: ههههههه .. سلام
فارس: سلام ..
سكر فارس وهو مو عارف شو يسوي .. ضاقت فيه الوسيعه .. تم يحوط الشوارع بدون هدف .. ما حب يكلم مناف لانه لو كلمها بيقول لها كل شي .. وهو ما يبي يجرحها بهالكلام لانهم توهم بأول المشوار .. وهو ما يثق ويفضفض الا لمحمد ولد عمه .. 
سلمان وعيال اخته رجعوا من الكوفي شوب وهم مستانسين على الاخر .. لان عيال اخته من بعد الموقف الغريب اللي عاشه خالهم يحاولون قد ما يقدرون ان يشغلون خالهم عشان نفسيته ما تتعب .. في سيارة سلمان ..
هنادي: مشكور خالي .. ونستنا والله ..
سلمان: اشوف خشمج اول ..
هنادي: خالي .. ردينا ..
الجوهره: هنود .. لاتدلعين على خالي .. 
سلمان: فديتكم كلكم والله .. احب ادلعكم كلكم .. 
الجوهره: الله يخليك لنا خالي ..
سلمان: الا بسألج جوجو .. كلمني ابراهيم اليوم العصر ..
الجوهره " كلمته قبل ما اطلع .. وماقالي انه كلم خالي" : زين خالي ..
سلمان: طلب رقمج .. 
الجوهره" الدب اوريه .. يحب يسوي له حركات".. 
سلمان: ها جوجو وش قلتي .. 
الجوهره منزله راسها بخجل: مادري خالي .. انت وش رايك ؟
سلمان: انا اقولج go for it هاذي ريلج .. واحلى الذكريات في هالايام اللي قبل العرس .. حلو الواحد يتذكرها ويذكر فيها .. 
هنادي: الله خالي .. انت وايد رومنسي .. روعه كلامك .. 
سلمان مبتسم: يعني اصلح ممثل افلام رومنسيه .. 
الكل: هههههههه 
سلمان: ها جوجو اعطيه رقمج ؟
الجوهره " او انه ما يعرفه " : اوكي خالي .. 
سلمان: بارك الله فيج و عسى الله يهنج يا بنتي ..
الجوهره: فديت قلبك يا خالي .. 
وصلوا البيت و يوسف كان واصل قبلهم .. نزلوا وهم يضحكون ويسولفون .. الا يوسف طالع وفي يده كتاب .. 
هنادي: شهالكتاب ؟
يوسف ارتبك: ولا شي .. 
سلمان: شفيك يوسف ؟
يوسف وهو طالع: مستعيل .. طلع وكل واحد يطالع الثاني مستغربين من يوسف .. كلن توجه لغرفته ويفكر في يوسف .. 
هنادي" شعنده يوسف اتربك لما سألته عن الكتاب ؟ شسالفته اخوي " 
سلمان " شقصة هالكتاب اللي رايح راد فيه يوسف ؟"
الجوهره " فديت برهوم .. يسوي له حركات من وراي .. يا ويله مني " .. كانت بتتصل له بس قالت ..
الجوهره "لا ما راح اتصل فيه .. لما خالي يتصل يعطيه الرقم .. بنتظر اتصاله هاللوتي .. اوريه " .. 
نرجع لبيت بوفارس .. بعد ما قام بوفارس من عند زوجته .. راح غرفته وخذ له شور وصلى ركعتين .. حس براحه من بعد الضيقه اللي سببتها ام فارس .. طلع من الغرفه وراح عند مريم .. 
بوفارس: طق طق طق ..
مريم: من ؟
بوفارس: انا الامير .. جاي اقيس الجوتي عليج يا سندريلا ..
مريم فتحت الباب وهي ميته من الضحك: ههههههه .. هلا بابا ..
بوفارس مبتسم: شلونج بابا ؟
مريم: الحمدلله .. حياك بابا .. 
دخل بوفارس وقعد على سرير مريم .. 
بوفارس: اعتقد انتي تدرين ليش انا جايج الحين ؟
مريم نزلت راسها: اي بابا .. اعرف ليش 
بوفارس: ها قولي لي رايج ؟ 
مريم بخجل: موافقه .. مسكت يد ابوها .. بابا طلبتك قول تم ..
بوفارس فرحان: عيونه اني .. افرش لج الارض ذهب .. آمريني ..
مريم: ما يامر عليك العدو .. بابا لاتقول حق حد اني وافقت الا بكره .. 
بوفارس مستغرب: ليش ؟
مريم: ارجوك بابا .. 
بوفارس: ولا يهمج .. بكره باتصل في عمج .. 
مريم تقاطعه: ولا تقول لاي حد فالبيت ..
بوفارس رفع حاجب: مريوم .. شعندج ؟
مريم ابتسمت: بابا .. خالد ذاك اليوم في بيت يدي .. طلب مني اتصل له واقوله بنفسي .. وانا متوتره وابي استجمع شجاعتي عشان اقوله .. 
بوفارس ضحك: هههههه .. وحليلكم .. زين متى يعني بتزفين له هالخبر ؟
مريم: اليوم بس مادري متي ؟ باتصل له من جوالك زين بابا .. 
بوفارس مبتسم: ولا يهمج .. وطلع الجوال من جيبه .. الجوال وراعيه تحت امرج يالاميره .. 
مريم: لا بابا انا باجي اخذه من عندك ..
بوفارس: لا يبه .. خليه عندج .. عشان لما ترجعينه اعرف انج قلتي له ..
مريم خذت الجوال من ابوها: زين بابا .. باست راسه .. بابا انت راضي علي .؟
بوفارس: اي يبه راضي عليج دنيا وآخره ..
مريم تنفست براحه: الحمدلله .. يا رب دوم ترضى علي بابا .. 
بوفارس حضن بنته بحنان: وا فديت مريامي .. صارت مره وبتعرس .. 
مريم: فديت قلبك بابا .. 
قام بوفارس بيطلع من الغرفه .. التفت على مريم وقال لها .. 
بوفارس: انتظر جوالي انا .. 
مريم بخجل: ان شاءالله بابا .. 
طلع بوفارس وهو طاير من الوناسه .. بقرار بنته .. تمنى لها حياه سعيده .. اما مريم فكانت في صراع .. تشوف الجوال وتشوف رقم خالد .. وتشوف ان الشاشه تتحرك من كثر ما كانت ترجف من الخوف والتوتر ..
مريم " الله يهديك يا خالد .. عليك حركات بعد .. تبيني انا ابشرك .. يحب يسوي له سوالف هالولد " 
استجمعت قواها ودقت الرقم .. رن التلفون رنتين .. وتوها بتسكر الا تسمع صوت خالد ..
خالد: هلا والله عمي ..
مريم تمت ساكته ... 
خالد: عمي .. ليكون ما قفل التلفون واتصل بروحه ..
مريم بهمس: لا ماتصل بروحه ..
خالد ابتسم: حيالله هالصوت .. 
مريم: شحالك ؟
خالد: هلا وغلا .. طيب فديتج .. انتي شو مسويه ؟
مريم: الحمدلله طيبه .. مممممم
خالد: قوليها ..
مريم: موافقه .. 
خالد بصوت عالي: يا قلبي .. 
مريم انحرجت: مع السلامه خالد ..
خالد: الله يحفظج ..
سكر منها وطار من الوناسه .. اما مريم تمت تصيح من التوتر والوناسه .. تمت تشوف يدها شلون ترجف .. 
مريم " فديتك يا خالد .. الله يوفقني معاك " .. 
خالد " فديتج يا مريم .. الله يوفقني معاج " .. 
عبدالعزيز كان مع يده سلطان يتمشون فالسياره .. رن جوال عبدالعزيز والمتصل كان يوسف ..
عبدالعزيز: هلا وغلا ..
يوسف: شحالك الغالي ؟
عبدالعزيز يطالع يده ومبتسم: الحمدلله طيب .. وعلى طول اليد خذ التلفون على باله ان عبدالعزيز يكلم وحده ..
الجد: هلا وغلا .. اللي يكلمج دريولي .. 
يوسف مات من الضحك: ههههههه .. قام يقلد صوت بنت .. هلا والله
الجد: فديت هالصوت .. شحالج ؟
عبدالعزيز مستغرب " شو سالفتهم ؟" 
يوسف: الحمدلله .. شحالك انت ؟
الجد: زين اتصلي على رقمي .. هالدريول تلفونه مو شي ..
يوسف: هههههه .. اصلا شلون تخليه يقط رقمه .. هاي ما يستحي على ويهه ..
الجد: اسود ويه شو اسوي فيه ..
يوسف: لو منك .. اعطيه بالخيزران .. خله يتأدب ..
الجد يطالع الخيزران اللي بيده وضرب فيها عبدالعزيز كم ضربه حرقصه ..
عبدالعزيز: آآي .. آآي .. ليش ؟ ليش ؟
الجد: عشان تتسنع .. زين رقمي ******** .. انتظر اتصالج يا غناتي ..
يوسف: ولا يهمك .. رقمك حفظته بقلبي .. باتصل فيك بعد ساعه .. الحين مشغوله شوي .. 
الجد: وا فديت قلبج .. سلاام ..
يوسف: الله يحفظك ..
سكر يوسف وهو ميت من الضحك .. وعبدالعزيز كان متحرقص من الضرب اللي جاه .. والجد كان مستانس على الاخر .. رن جوال عبدالعزيز منبهه بوصول مسج .. خذ جواله من يده وقرى المسج .. كان شوي ويصيح ..
يوسف كان مطرش له ( حلوه الحركه عزوز .. بس كلت ضرب .. وصوتي مشى على يدك .. ههههههه ) 
عبدالعزيز رد عليه ( اوريك يا يوسف .. مردوده اصبر علي .. بنشوف من اللي بيضحك )
يوسف قرى المسج ومات من الضحك رد عليه ( زين اخوي نتلاقى فالقهوه ابي ارجع لك البحث ) 
عبدالعزيز قرى المسج ورد عليه ( صاير محترم اشوف .. بس مو مشكله نتلاقى ) 
الجد التفت على عبدالعزيز: كم مره قايل لك لاتقط رقمك .. عطهم رقمي .. انت ماتفهم .. ولا تبي تاكل الجو عني
عبدالعزيز: يدي رقمك خرابيط ما ينحفظ .. قلت اعطيهم رقمي وبعدين احولهم عليك ..
الجد رافع الخيزران: صج عاد .. شفت هالخيزران اللي جات على ظهرك من شوي .. باكلملها عليك الحين ..
عبدالعزيز: لا ارجوك .. من شوي حرقصتني .. حسبي الله على اللي كان السبب ..
الجد: ولا كلمه .. لا تدعي عليها .. 
عبدالعزيز: السموحه طال عمرك .. 
رن تلفون الجد وعلى باله البنت متصله .. 
الجد مبتسم: هلا والله بهالصوت ..
بوفارس باستغراب: شو ؟ 
الجد انصدم: منو ؟
بوفارس: هاي انا يبه .. محمد .. 
الجد: لوع الله جبدك ان شاء الله .. 
بوفارس: شو ؟ 
الجد: ولا شي .. اخلص علي شو تبي ؟
بوفارس: انت وين يبه ؟
الجد: مالك خص .. 
بوفارس: ولين .. ليكون مع عزوز تغازلون .. 
الجد: احم .. لا بروحي مع الدريول .. عزوز ما شفته 
بوفارس: زين يبه .. متى بترجع البيت ؟
الجد: وش لك فيني ؟
بوفارس " ابوي وايد يفشل الواحد الله يهديه": ابي امرك واسلم عليك .. 
الجد: زين .. روح البيت الحين .. باقضي لي شغله وبرجع البيت .. 
بوفارس: ان شاء الله الغالي .. 
الجد: يلا سكر ..
بوفارس: بل ..
الجد: بلك المطر .. 
بوفارس: مع السلامه .. هالشيبه مو هين .. اقطع يدي اذا مو مع عزوز الهايت .. خل اروح بيت ابوي اشوف الدريول موجود ولا لأ .. 
عبدالعزيز: يدي .. 
الجد: خير ؟
عبدالعزيز: تعرف ان اللي يكذب خشمه يصير طويل .. 
الجد: صج والله .. قم ودني البيت لوع الله جبدك .. ياهل انا عندك تقولي هالكلام ..
عبدالعزيز ميت من الضحك: ههههههههه .. يعني سمعتك باذني .. 
الجد: يعل اذنك تنسد .. 
عبدالعزيز: هههههههههه .. ومشى بسرعه بالسياره وتم يلفلف بين السياير يخوف يده ..
الجد متمسك: شوي شوي يا ولد ..
عبدالعزيز: انا ماشوي شوي شوي ..
الجد: يا ولد لا تزرق بين السياير .. 
عبدالعزيز يتعمد يزيد السرعه ويطلع صوت فالسياره: ما زرق بس شوف هالحركه يدي .. و لف عبدالعزيز على سياره صغيره ومشى بسرعه ..
الجد: الله يرجك يا ولد ..
قربوا عند البيت .. ودخل عبدالعزيز الحوش بسرعه وحفص بقوه وطلع صوت عالي ..
الجد: وجع ياصبي .. طيرت قلبي ..
طلع بوفارس من الصاله وشاف الجد مع عبدالعزيز ورفع حاجب ..
بوفارس: خوش دريول عندك يبه .. 
الجد: لا كنت مع الدريول وشفت ولدك فالشارع وركبت معاه .. 
عبدالعزيز: يبه .. شوف يدي خشمه صار طويل ..
بوفارس وعبدالعزيز: هههههههههه 
الجد لحق عبدالعزيز فالحوش بالخيزران وعبدالعزيز ركض بسرعه ودخل الصاله ..
الجد يركض وراه: تعال يا اسود الويه .. انا خشمي يصير طويل .. تعال ان ما كسرت هالخيزران على ظهرك ..
دخل الصاله وهيا وامها كانوا قاعدين وشافوا الجد داش ويدور عزيز ..
هيا ميته من الضحك: شو سوا فيك هالمره ؟
الجد: طير قلبي وهو يزرق بين السياير .. وكل شوي قالي خشمك بيصير طويل ..
الجده: اقعد عن الولد .. لاتحط عقلك بعقله ..
الجد: ما خليه يروح من يدي ..
بوفارس: يبه عزوز يناديك هناك ..
الجد يتلفت: وين ؟
كان عبدالعزيز فالسياره سوا هرن لجده وسلم عليه من بعيد وحفص وهو طالع ..
الجد: اوريك ياللوتي ..
بوفارس يبوس راس ابوه: اقعد يبه .. وش لك في عزوز انت ؟
الجده: حق المغازل بعد حق شو ..
الجد يغير السالفه: شلون العيال يا محمد ..
بوفارس: الحمدلله طيبين يبه .. انت شحالك مع هالعزبه .. 
الجد: الحمدلله .. الا اخوك وينه ؟
بوفارس: حمد قالي بيمر متأخر .. مودي ولده المستشفى ؟
هيا: من ؟
بوفارس: فهد .. عنده مواعيد ..
هيا: فديت قلبه .. 
الجد: شخبار جويسم ؟
بوفارس: الحمدلله .. وايد تحسن عن قبل .. ورجعت له ربشته .. امس صدعني هو وعيال حمد فالسياره مع هالاغاني يترقصون ويدندنون .. 
الجده: فديت قلوبهم .. الا بسألك محمد يبه ..
بوفارس: هلا والله .. 
الجده: ما ردوا عليكم العرب عشان عبدالعزيز الله يحفظه ؟
بوفارس: لا والله للحين .. بننتظر لين بكره وبشوف مرايم تتصل فالبنت تشوفها 
هيا: المفروض هم يردون .. ليش احنا نتصل ؟
بوفارس: البنت رفيجة مريم ..
هيا: وخير رفيجتها .. ليكون عايفين ولدنا ..
بوفارس: هاي اللي خايف منه .. 
الجد: ما عندهم سالفه يعافون بوسعود .. ما عليه كلام ..
بوفارس: ما نجبرهم .. بس عيب يعطونا كلمه ويردون فيها ..
الجد: كيف ؟
بوفارس: مريم مكلمه البنت قبل ما يصير كل شي .. وقالت لها انا مو رافضه فكرة الزواج واخوج ما عليه قصور وقالت حياكم .. 
الجد: دام جي .. عيل عيب يخلفون في كلامهم .. 
الجده: الله يقدم اللي فيه الخير ..
بوفارس: اللهم آمين ..
تموا يسولفون عن موضوع عبدالعزيز ..




اما عبدالعزيز اول ما طلع من بيت يده على طول راح القهوه حق يوسف .. وكان معصب عليه .. دخل القهوه وشافه من بعيد .. أشر له وهو معصب .. يوسف يطالعه وهو ميت من الضحك .. وصل عبدالعزيز عند الطاوله ..
يوسف: هلا والله بالدريول ..
عبدالعزيز وهو قاعد: اوريك يالفالح .. انا الدريول .. وانا اللي انضرب .. اصبر علي
يوسف ميت من الضحك: هههههههه .. بس صج جبت راس يدك ..
عبدالعزيز وهو يشرب الشاي من كوب يوسف: يعني مثلت على يدي انك بنت ..
يوسف ويسحب الكوب من جدام عبدالعزيز: اي .. ومشت على يدك بعد ..
عبدالعزيز وياخذ الكوب مره ثانيه ويشرب الشاي: بس مشت عليه .. اقولك اتصل له ابوي الا يقوله هلا والله بهالصوت .. انصدم لما سمع صوت ابوي .. 
يوسف خذ الكوب من جدام عبدالعزيز مره ثانيه وشرب الشاي مره وحده: راحت عليه يدك يوم سمع صوت ابوك 
وابوك شقاله ؟
عبدالعزيز: شربت الشاي كله عني .. 
يوسف: هههههه .. يعني اول ما قعدت وانت تسحب الكوب من جدامي .. 
عبدالعزيز: اطلب لي شاي زين .. بس مردوده يا بوخليفه .. 
يوسف: انتظرك .. 
عبدالعزيز: اصبر علي .. زين وين الكتاب ؟
يوسف: فالسياره .. واحنا طالعين بعطيك اياه .. 
عبدالعزيز: ان شاء الله .. 
تموا فالشيشه وبعدين استأذن يوسف ..
يوسف: زين لازم احرك الحين .. تأخر الوقت 
عبدالعزيز: تو الناس بوخليفه ؟
يوسف: فديتك ابي امر الجمعيه اخذ اغراض للاهل .. 
عبدالعزيز: خلاص .. انا بعد بحرك .. وباخذ الكتاب وانا طالع ..
يوسف: يلا سرينا .. 
طلعوا من القهوه .. وخذ عبدالعزيز الكتاب وسلم على يوسف وكلن توجه لبيته .. يوسف عطى عبدالعزيز الكتاب وهو على اعصابه .. اما عبدالعزيز خذ الكتاب وهو فرحان انه يخدم يوسف .. وصل البيت ونادى على توأمه ..
عبدالعزيز: فطيم .. فطوووووووومه .. 
فاطمه نازله من فوق: هلا والله ..
عبدالعزيز: تفضلي الكتاب اختي .. يقول الريال كل شي تمام .. بس ناقص التعديل من صوبج ..
فاطمه بارتباك: ان شاء الله اخوي ..
عبدالعزيز: ما قصرتي اختي .. بيضتي ويهي والله .. 
فاطمه: ولو اخوي العزيز .. نعين ونعاون ..
عبدالعزيز مبتسم: بارك الله فيج .. 
فاطمه: المهم انا بروح اكمل البحث .. 
عبدالعزيز: اوكي .. مرايم وين ؟
فاطمه: في غرفتها ..
عبدالعزيز " خل اروح اشوفها ": مشكوره اختي ..
فاطمه وهي رايحه: العفو .. راحت غرفتها بسرعه وفقلت الباب وعلى طول فتحت الكتاب .. تمت تقرى رسالة يوسف المعطره بعطر رجالي .. تمت تشم الورقه وهي مغمضه عيونها .. 
فاطمه " واااو الريحه عجيبه .. تجنن " .. فتحت الرساله تقراها بفرح .. وكان محتواها .. 
(( الغاليه فاطمه .. انا شفتج كم مره برا وعشقتج .. يمكن تقولين مينون شلون يحب وحده ما يعرفها وشافها كم مره .. بس انتي غير .. وسبحان الصدف اللي جمعتني في اهلج .. وعلى طاري العطر .. ما اجاملج لان ريحته روعه .. دوختني .. " يوسف " )) .. غمضت عيونها وتمت تشم الرساله وهي فرحانه .. 
فاطمه" يحبني .. وااي عليه .. يحبني .. " .. تمت فاطمه ماسكه الرساله وهي فرحانه وكل شوي تمت تشمها .. 
اما عبدالعزيز المتوتر راح عند مريم .. 
عبدالعزيز: مرايم قاعده ؟
مريم: هلا والله .. تعال تو الناس على النوم ..
عبدالعزيز: الساعه 10 الحين وين تو الناس ..
مريم: انا ما نام الحين .. 
عبدالعزيز: اها .. زين بسألج اختي .. ما ردوا الناس عليكم .. وكان باين عليه التوتر ..
مريم عقدت حواجبها: لا والله .. ماما ما قالت لي شي .. 
عبدالعزيز يفرك ايدينه ببعض: يعني للحين ما تصلوا ولا شي .. 
مريم قربت من اخوها: عزيز شو فيك متوتر ؟
عبدالعزيز: والله انا مو مطمن للموضوع .. 
مريم: لا بأذن الله كل الامور بتتسهل .. انا كلمت البنت من قبل وهي كانت موافقه ..
عبدالعزيز توتر زياده: زين كلميها الحين .. 
مريم تقاطعه: من عيوني الثنتين .. واتصلت لصديقتها نوره .. 
مريم: السلام عليكم .. 
نوره: هلا مريم ..
مريم: شو اخبارج نوير .. شو مسويه ..
نوره: الحمدلله .. انت شخبارج ؟
مريم: الحمدلله .. الا بسألج نوير .. شو صار على الموضوع اللي تكلمنا فيه من قبل ؟
نوره توترت: ها .. الموضوع .. 
مريم عقدت حواجبها: اي الموضوع ؟
نوره: شوفي يا مريم .. بصراحه .. 
مريم: كملي ..
نوره: شوفي انا كنت انتظر اتصالج .. وانا قلت لامي ما تتصل عشان ما احرجها ..
مريم: نوره خوفتيني شو صاير ؟
نوره: انا مو موافقه على اخوج .. 
مريم طالعت اخوها: احم .. زين .. 
نوره: بس هاي اللي عندي .. 
مريم: زين ليش ؟
نوره: بس مابيه .. وانا مافكر فالعرس اصلا ابي اخلص دراستي اول ..
مريم: بس انتي قبل قلتي لي غير هالكلام .. 
نوره: قبل غير الحين ..
مريم عصبت: بصراحه انتي ما تستحين على ويهج .. وسكرت التلفون في ويهه ..
عبدالعزيز يطالع اخته .. ومريم كانت منزله راسها ..
مريم: عزيز .. 
عبدالعزيز يقاطعها: ادري .. وطلع من الغرفه بسرعه .. 
مريم: شلون هاذي تسوي جي .. ليش تغير كلامها .. تلعب في اخوي .. صج انها ما تستحي .. طلعت بسرعه وقالت لامها وابوها اللي دار بينها وبين صديقتها .. 
بوفارس: الولد كان حاس .. 
ام فارس: عشان جي امها ما اتصلت ؟
مريم بقهر: اي .. 
ام فارس معصبه: صج ما تعرف السنع .. لكن احنا الغلطانين رحنا لهم .. 
بوفارس: خلاص هالكلام ما منه فايده الحين .. قومي نشوف الولد .. 
طلعت ام فارس مع ريلها عشان يتطمنون على عبدالعزيز .. 
مريم راحت على طول عند فاطمه اللي ما لقتها فالغرفه .. كانت عند عبدالعزيز .. لانها حست فيه .. على طول اتصلت لفارس وقالت له اللي صار .. فارس رجع البيت والكل اجتمع في غرفة عبدالعزيز اللي انجرح من الموضوع .. وكانوا يحاولون يهدونه .. 
فارس رجع البيت والكل اجتمع في غرفة عبدالعزيز اللي انجرح من الموضوع .. وكانوا يحاولون يهدونه .. 
فاطمه كانت مع اخوها وكان هو حاضنها بقوه .. 
فاطمه: عزيز فديتك .. الموضوع ما يسوى تسوي في نفسك جي ..
عبدالعزيز: آه .. 
فاطمه: سلامتك من الآه .. فديتك اخوي لا تضايق نفسك .. في غيرها واحسن منها بعد ..
عبدالعزيز: مابيها ولا ابي غيرها .. 
فاطمه: اهدى يا عزيز .. الحين انت تقول هالكلام وانت معصب .. بس تهدى وانا اشوفك لك وحده تسواها هي وطوايفها اللي جابوها .. 
عبدالعزيز: آه يا فطيم .. وحضنها بقوه .. 
دخلت عليهم ام فارس والخوف والتوتر على ويها .. 
ام فارس: عزيز يبه ..
عبدالعزيز تم حاضن اخته: نعم يمه ..
ام فارس: فديت قلبك انا .. 
يقاطعها عبدالعزيز: مافيني شي .. وخير يعني ردتني .. مافيها شي .. 
ام فارس منصدمه: عزيز يبه .. 
عبدالعزيز: هلا يمه .. 
دخل بوفارس ومريم وراه .. واستغربوا من عبدالعزيز .. 
بوفارس: بوسعود .. 
عبدالعزيز قام وباس راس امه وابوه وقعد بينهم وتكلم بثقه .. 
عبدالعزيز: البنت ما بغتني وانا مو زعلان .. ما اجبر البنت علي .. وبعدين يمكن انا تسرعت في موضوع العرس خل اكمل دراستي واوقف على ريولي بعدين بقولكم من ابي .. 
بوفارس: بس يا يبه احنا مو مقصرين معاك .. العرس ستر لك ..
عبدالعزيز: يبه كلامك على عيني وعلى راسي .. بس هاي رايي ..
بوفارس: وانا احترم رايك يبه .. اللي تشوفه سوه ..
ام فارس: ولا تشل في خاطرك يا يبه .. انا بختار لك البنت اللي تسواها .. 
عبدالعزيز: لا لا يمه لا تختارين لي ولا شي .. ابي اركز على دراستي واشوف مستقبلي .. 
ام فارس: يا يبه .. خل اشوفلك اللي احسن منها .. 
بوفارس: خليه يتخذ القرار اللي يشوفه صح .. يبه عزيز انا معاك .. ركز على دراستك ومستقبلك .. 
ام فارس: يعني ما شوف عيالكم .. شو فيكم يا عيال محمد .. فارس من صوب وانت الحين ..
فاطمه عقدت حواجبها: فارس ؟ ليش شو صاير .. 
الا بدخلة فارس عليهم وهو مساء من كلام امه .. 
فارس: اي فارس .. سالفته يالغاليه ان ام فارس تبي تحطه جدام الامر الواقع وتزوجه .. وهو مو مفكر فالزواج الحين ..
ام فارس بعصبيه: وليش ما يفكر الشيخ فارس بالزواج ؟ شو اللي فبالك ؟ ولا منو اللي لاعبه بعقلك ؟
فاطمه: ماما .. اذكري ربج شو هالكلام .. هاي وجهة نظر فارس .. خليه على راحته .. 
ام فارس: لا والله .. انتوا تمشوني على كيفكم .. خوش تربيه يا عيال محمد ..
بوفارس: يا ام فارس اذكري ربج .. الحين خلينا في سالفة عزيز وبعدين تفرغي لغيره .. 
فارس قرب من عبدالعزيز وحط يده على كتفه: تعيش وتاكل غيرها بوسعود .. 
عبدالعزيز ضحك: هههههههه .. لا رفعت معنوياتي اخوي .. 
ام فارس قامت وطلعت وهي تتأفأف: اففففف ..
بوفارس طالعها وهز راسه: لا حول ولا قوة الا بالله .. 
فارس: البنت اكيد عندها اسبابها ..
مريم: اي اسباب .. انا مكلمتها من قبل وقالت لي انها موافقه .. صدمتني بكلامها الحين .. شو اللي يدور في بالها .. 
فاطمه: انا قلت لكم هالبنت ما ارتاح لها .. 
فارس: الله كريم .. اللي صار صار .. وعزيز الحين يبلك سفره مع الشباب تغير فيها جو .. 
بوفارس: يلا قدام .. 
فاطمه: بوفارس .. قالوا شباب .. 
بوفارس سحبها من يدها: وانا شو شايفتني شيبه .. 
فاطمه: ههههههههه ..
مريم: لا بابا .. بعدك بو 16 سنه عيش حياتك ..
عبدالعزيز: خربوك الحريم ..
فارس: يلا بوفارس .. انت اولنا .. 
بوفارس: لا امزح معاكم .. روحوا تونسوا وغيروا جو .. قام من مكانه وقب عند عبدالعزيز .. 
بوفارس: يبه . .البنت لما رفضت مو معناته العيب منك .. ترا الخيره فيما اختاره الله .. ماتدري يمكن لو وافقت وتزوجتوا تطلع مو كفو للعرس ولا قد المسؤليه .. 
فارس: عدل كلام ابوي .. لا تفكر فيها من ناحيه ايجابيه اخوي .. 
بوفارس باس عبدالعزيز: كفايه هلك حولك .. وجمعتنا تسوها هي واهلها ..
عبدالعزيز: فديتكم والله .. 
بوفارس: يلا يبه لا تشيل هم .. انا بروح اشوف امكم .. طلع بوفارس وكل الانظار متوجهه لفارس .. 
فاطمه: فارس .. شو سالفتك مع ماما ؟ 
فارس انسدح على سرير عبدالعزيز: ولا شي .. امي تبيني اعرس غصب .. 
مريم: زين شو اللي مانعك اخوي ؟
فارس: بكل بساطه ما في شي مانعني .. بس انا مو مفكر فالعرس ..
مريم: زين انت حد في بالك ؟
فارس التفت على اخته وابتسم: لا ..
فاطمه: والله يا فارس انا معاك .. لما تشوف انك مستعد تكلم .. لا تسوي غلطة غيرك .. 
عبدالعزيز: من ؟
فاطمه: يعني لو امي خطبت لك وحطتك جدام الامر الواقع .. محد بيتعذب في حياته الا انت .. 
فارس: بس انتي على بالج انا سكت عن امي .. قلت لها .. لو خطبتي لي بفشلكم مع العرب .. 
عبدالعزيز: فروس اعرفك تسويها .. 
مريم منصدمه: من صجك فارس بتسويها ؟
فارس: اي ليش ما سويها .. محد يقرر عني .. انا اخيط والبس .. مو يخيطون لي والبس .. 
فاطمه: عدل كلامك .. 
عبدالعزيز: بس بقولك اخوي .. 
فارس: هلا ..
عبدالعزيز: لا تسوي غلطتي .. 
فارس: انت ما غلطت يا عزيز .. بس الامور جات جي .. قول الحمدلله على كل حال .. ومثل ما قال الوالد الخيره فيما اختاره الله .. 
عبدالعزيز: الحمدلله على كل حال .. ومرايم فديتج مابيج تحسين بالذنب او تزعلين نفسج .. انتي مالج ذنب الا انها صديقتج .. واللي صار قضاء وقدر والحمدلله على كل حال .. 
فاطمه: الحمدلله على كل حال .. قربت من اختها وحضنتها .. 
مريم: فديتج يا فطيم انتي الصدر الحنون فالبيت .. الله يخلينا لبعض .. 
فاطمه: آمين .. 
مريم: شو هالريحه الحلوه اللي في يدج ؟
فاطمه شمت يدها: اي ريحه ؟
مريم: ريحة عطر رجالي .. بس يجنن .. 
فاطمه ويها صار احمر: لا مافي ريحه ولا شي .. هاي غرفة عزيز ريحتها حلوه .. 
فارس انتبه لارتباك اخته واستغرب .. 
عبدالعزيز: زين بسكم سوالف كفيتوا و وفيتوا .. خلوني اخمد .. 
الكل: هههههههههه .. 
طلعوا وكلن توجه لغرفته .. فارس كان يفكر في ارتباك فاطمه .. ومريم كانت مستانسه بقرارها بس منقهره على اخوها .. اما فاطمه فكانت ترجف من التوتر والخوف .. 
............


" من كثر ماحبهم قلبي يسأل عنهم .. لو انا لحظه نسيت هو يذكرني بهم .. ودي اغمض عيوني والقى نفسي عندهم " 
خالد كان منسدح على سريره ومغمض عيونه وهو مبتسم .. عايش جو رومنسي حده .. مولع شمعتين وحاط موسيقى كلاسيك ومندمج معاها .. كان يفكر في مريم وفرحان باتصالها .. 
خالد " ’’آه واخيرا بنجتمع في هالغرفه مع بعض .. فديت مريم والله اموت فيها وفي ضحكها .. وكل شي فيها فديتها والله " .. قطع عليه حبل افكاره علي اخوه .. فتح عيونه ببطئ وقام يفتح له الباب .. بسرعه طفى الشموع وبند الموسيقى الكلاسيك .. وشغل الليت .. 
خالد: هلا علوه حياك ..
دخل علي و وراه فاضل وسلطان و الريم .. خالد شافهم وعقد حواجبه ..
علي: هلا ومرحبا باخوي الرومنسي .. 
فاضل: صوت الموسيقى لين اخر الممر .. 
الريم: خربنا جوك الرومنسي اخوي ..
سلطان: لما اكبر ابي اصير رومنسي مثل خالد .. 
كلهم طالعوا بعض: ههاااااااااااااااااي ..
خالد: وجع .. شو هالضحك .. او انكم قطعتوني .. 
علي: بس عايش الجو اخوي .. 
خالد: اي جو ؟
فاضل: بو وليد من ورانا .. اقولك الالحان الكلاسيكيه لين اخر الممر . .
خالد: شعنه تتكلمون ؟
الريم قعدت جنب خالد: زين خلاص احرجتوا خالد .. ما تحسون انه يغير السالفه من اول ما دخلنا ..
خالد سحبها من شعرها: لا والله .. يعني الحين انتي احسن منهم ..
سلطان: انا احسن واحد فيهم .. قلت ابي اصير مثلك رومنسي ..
خالد: قوموا طلعوا برا .. يلا اشوف .. 
علي: اذكر ربك وصل على النبي اخوي .. 
خالد ضحك: ههههههه .. زين شو المطلوب مني الحين ؟
فاضل: ولا شي .. بس جاين نسولف معاك شوي .. 
خالد" افيين خربوا علي احلى اللحظات": اي حيياكم .. بس شو رايكم نروح الصاله .. 
علي بغلاسه: لا غرفتك اشرح .. عشان ناخذ راحتنا فالسوالف والضحك .. تعرف لي علا صوتنا يقوم لنا بومحمد و ما فينا شده عليه .. 
خالد" آآه بانتحر": زين ننزل الصاله اللي تحت .. 
الريم: انا مرتاحه هني .. 
فاضل: وانا اكثر .. 
سلطان: انا بروح انام .. وهو طالع .. خالد ترا يبون يغلسون عليك اطردهم .. وشرد بسرعه .. 
خالد التفت عليهم: صج عاد .. 
ركض فاضل ورا سلطان .. والريم ميته من الضحك .. وعلي يبرر موقفهم .. 
علي: ما عليك منه سلطون هالنذل .. احنا بس نبي نتونس .. صح الريم .. 
الريم: اي ي ي 
خالد: اقول قواموا فلوا كلكم .. خلوني انام بكره عندي شغل ولازم اقعد من وقت .. 
الريم: اخوي اكيد تبي تنام ..
خالد: لا ابي ارقد .. قوموا برا .. 
علي يهمس للريم: سلطون هالنذل اوريج فيه ..
الريم: عندك اياه .. 
خالد: شو ؟
علي: خلاص بنخليك ترتاح ..
خالد" شعقبه عاد": جزاكم الله خير ..
الريم: احلام سعيده ..
خالد: تعالي كل يوم ..
علي والريم طلعوا وهم ميتين من الضحك .. اما خالد فكان وده يصفقهم لانهم خربوا عليه جوه .. فاضل ما لحق يمسك سلطان اللي دخل الغرفه وقفل الباب عليه .. 
علي: وينه سلطون ؟
فاضل: قفل الباب .. بس مرده بيفتحه اوريك فيه ..
علي: تدري شو تسوي فيه بكره ؟
فاضل: شو ؟
علي: خذ كتب المدرسه وخشها .. خله يتوهق ويزفه ابوي الصبح ..
فاضل ابتسم بخبث: ولا يهم يا بوحسن .. حاضرين ..
الريم: الله يغربلكم .. بس خوش حركه .. 
علي: تجون نطلع شوي ؟
فاضل: قدام .. 
علي: الريم .. لبسي عباتج يلا ..
الريم بوناسه: اوكي ..
كانت الساعه 11 ونص .. طلعوا الاخوان يحوطون فالشوارع .. في هالاثناء كان محمد راجع البيت ومعاه ساره.. دخلوا الحوش وساره كانت بتطير من الوناسه تبي تشوف عيالها .. اول مانزلوا من السياره محمد مسك زوجته من كتوفها وهمس في اذنها ..
محمد: نور البيت برجعتج الغاليه ..
ساره بخجل: فديتك يا محمد .. 
دخلوا وراحوا غرفة الريم وما لقوها .. راح محمد صوب غرفة امه وابوه .. طق الباب بهدوء .. طلعت له امه 
ام محمد: هلا والله يبه .. 
محمد باس راي امه: شحالج الغاليه ..
ام محمد: طيبه يبه .. شو فيك يبه ؟
محمد: وين اليهال ؟
ام محمد: نايمين الله يحفظهم ..
محمد مبتسم: زين انا وساره بنجي نشلهم ..
ام محمد بفرح: ساره هني .. جات ساره وهي مبتسمه وسلمت على ام محمد وحضنتها ..
ساره: شحالج عمتي ؟
ام محمد: فديت هالشوف .. حيالله بنتي ..
ساره خانقتها العبره: الله يحيج عمتي .. 
ام محمد: تعالوا اخذو اليهال .. 
دخلت ساره و وراها محمد .. شلت نايف وشمت ريحته .. ومحمد شل ناصر وطلع .. 
ام محمد: تبون شي يمه ؟
ساره: لا فديتج الغاليه ارتاحي ..
ام محمد: زين فديتكم .. دخلت ام محمد غرفتها وهي مستانسه بشوفة محمد وزوجته مع بعض .. اما محمد وساره دخلوا الغرفه وهم فرحانين .. ساره حطت نايف في سريره .. وخذت ناصر من زوجها .. باسته وحطته في سريره .. التفت على محمد وحضنته بحنان ..
ساره: محمد .. احس اني انولدت من جديد ..
محمد: فديتج يا ساره .. انا كلي لج وتحت امرج ..
ساره: فديتك .. اصيل يا محمد .. 
تموا يتغزلون ببعض بحب وحنان .. في هالاثناء كانت فاطمه تقرى سالة يوسف وهي طاييره من الوناسه .. 
فاطمه" فديت هالريحه تجنن .. يا يوسف دخلت حياتي و عيشتني الحب .. ذوقتني الحب " .. تمت فاطمه حاضنه الرساله وهي فرحانه .. تمت تفكر شلون بعد ما ترجع له البحث كيف يتتواصل معاه ؟ .. كتبت له رساله وكانت محتاره وحزينه شلون انها بعد ما تخلص البحث المزعوم كيف بتعرف اخباره وتطمن عليه .. كانت الرساله كالتالي .. 
(( عزيزي يوسف .. بصراحه ردك حيرني .. بس مصدقتك يا مينون .. مممممم لو خلصت لك بحث (اختك) شلون بنتواصل؟ .. واتوقع هاذي اخر رساله بينا .. بس بصراحه تعودت على رسايل الغرام وانتظرها بفارغ الصبر وبلهفه .. اتمنى ما كون اندفعت في كلامي وردي .. فاطمه )) 
تمت فاطمه تقرى الرساله وهي محتاره وفي نفس الوقت قلقه وحزينه لانها بتكون اخر رساله بينهم .. 
فاطمه " اتمنى يقلى طريقه نتواصل فيها .. ان شاء الله يلقى طريقه " .. ما نانمت وهي تفكر في يوسف .. حست نفسها تعلقت فيه ومو قادره تنساه ولو لحظه .. 

" عيشتني فالمحبه جو ثاني .. جو ما يخطر على دنيا بشرها " 

مناف: فديت قلبك يا فارس ما كان له داعي ..
فارس: افا عليج يا منوفتي انتي .. ولا يهمج ..
مناف: شنو منوفتي ؟
فارس: ههههههه .. كيفي .. زين سمعيني ..
مناف: هلا ..
فارس: أكدي على فيصل اخوج وعبدالله .. بامرهم الساعه 6 المغرب ..
مناف: ان شاء الله .. 
فارس: وش تامرينا عليه من هناك ؟
مناف مبتسمه: ولا شي فديتك ..
فارس: افاا ما يجوز نروح ولاناخذ للجميله شي ..
مناف رفعت حاجب: الجميله !
فارس: اي .. 
مناف: ممممممممم .. 
فارس: الا قولي لي .. امج شو قالت ؟
مناف: والله دعت لك يا فارس .. وعلى فكره بكره لما تمر تاخذ اخواني بتكلمك ..
فارس: شو تتوقعين بتقول لي ؟
مناف: مادري .. بس اكيد بتشكرك .. وبتوصيك على اخواني ..
فارس: ايه عليها امج .. من غير ما توصيني .. اخوانج اخواني .. وبحطهم بعيوني .. بس انتي بقلبي ..
مناف انحرجت: احم ..
فارس: حلو حلو ..
مناف تغير السالفه: زين شو بتاخذون من المجمع ؟
فارس: بشوف شو قاصرهم ؟ وبونسهم هناك بعد .. بوديهم الالعاب وبنتعشى .. لا تخافين مسوي لهم برنامج ..
مناف خانقتها العبره: ما تقصر يا فارس .. جزاك الله الف خير ..
فارس: حياتي انتي .. ماله داعي هالكلام .. زين ليش ماتجين انتي وامج بعد ..
مناف: لا ماله داعي .. 
فارس: مره ثانيه نتلاقى هناك مالي خص .. 
مناف: زين . 
فارس: تدرين يا قلبه ..
مناف: قولي فديتك ..
فارس: وحشتيني .. كل ما اتذكر لما خذتج من الجامعه ذاك اليوم .. يزيد شوقي لج يا قلبه انتي ..
مناف: فديتك يا فارس .. زين بكره لما تروح المجمع شو بتلبس ؟
فارس ابتسم: انتي شو تبيني البس ؟
مناف: عاد فارس لاتلعوزني ..
فارس: ههههه .. انتي قولي لي شو تبيني البس وانا تحت امرج ..
مناف: كيفك ..
فارس: صج قولي لي ..
مناف: ودي تلبس بنطلون ..
فارس: آه يا قلبي .. من عيوني .. ولا يهمج .. 
مناف منحرجه: فديتك يا فارس .. زين يلا روح نام عشان اقعدك للصلاه ..
فارس: ان شاء الله عمتي .. اوامر ثانيه ..
مناف تضحك: هههههه .. اي في اوامر وايد ..
فارس: عيوني لج .. آمريني ..
مناف بدلع: تتغطى عدل .. تسمي وتنام على جنبك اليمين ..
فارس ضرب صدره بقوه: آآآه يالدلع .. ماقدر انا على الدلع تذبحيني يا بنت ..
مناف بخوف: سمالله عليك .. ليش تضرب نفسك جي ..
فارس: ايه عليج يا مناف .. اضرب نفسي من حبي لج .. 
مناف: شوي شوي .. شو ضربت ؟
فارس: صدري ..
مناف: فديت صدرك شوي شوي عاد ..
فارس: ما راح يطيب صدري الا اذا .. وسكت .. انحرج .. 
تموا ساكتين فتره كل واحد منهم منحرج من الثاني .. 
فارس: منوفه حياتي ..
مناف: هلا ..
فارس: زين روحي نامي الحين .. وقعديني للصلاه يا قلبي ..
مناف: ان شاء الله .. 
فارس: الله يرعاج ..
مناف: مع السلامه .. 
سكروا من بعض بسرعه وكل واحد فيهم يفكر في المشاعر اللي طلعها .. مشاعر كانت مكبوته وحبيسة القلب .. 
فارس" شلون طلع من هالكلام؟ "
مناف" وايد خذت عليه .. وخليته ياخذ علي " 
شمس يوم جديد تخترق بنورها ظلمة امس .. والعصافير تغرد على اغصان الاشجار .. مناف فتحت عيونها على اصوات العصافير اللي عند دريشتها .. هالعصافير كل يوم مناف تحط لهم فتات الخبز .. وتعودت كل يوم تقعد على اصواتهم لما يضربون الدريشه بمناقيرهم للفت انتباها .. فتحت عيونها بوناسه والتفت على الدريشه وهي مبتسمه .. قامت من السرير وخذت من الدرج فتات الخبز وراحت عند الدريشه .. فتحتها وشافت عصافيرها ينتظرون .. ابتسمت ونثرت فتات الخبز لهم .. تجمعت العصافير علىالفتات تمت تاكل .. كانت مناف تراقبهم وهي مبتسمه .. 
مناف " بالعافيه يا احبابي .. يا رب ان شاء الله توفق فارس وترضى عليه " .. راحت عند المرايه شافت نفسها بثقه ورفعت حاجب ..
مناف" الجميله .. فديتك يا فارس يوم قلت عني جميله " .. تمت تناظر نفسها في المرايه باعجاب .. رفعت شعرها وراحت تقعد اخوانها للمدرسه .. وهي طالعه من غرفتها شافت نايف واقف يطالعها مبتسم .. راحت صوبه ونادته .. مشى عنها و مشت وراه .. 
مناف: نايف .. نايف حبيبي تعال .. فجأه اختفى نايف .. وقفت مكانها وعيونها تدور نايف اخوها .. حست بخوف غريب .. تسارعت دقات قلبها .. التفت حولها .. شافت البيت مظلم .. لقت نفسها وسط البيت والليل بعده بأوله .. خافت وركضت غرفتها سكرت الباب وشافت الدريشه كانت مسكره .. من الخوف انخشت تحت اللحاف وتمت تصيح .. لا شعوريا اتصلت بفارس .. كانت الساعه 2 بالليل ..
مناف: فارس انا خايفه ..
فارس بخوف: شو فيج .. 
مناف وهي تصيح: فارس الحقني انا خايفه .. وتمت تصيح .. 
فارس قعد على السرير: شو فيج حياتي .. شو صاير ؟
مناف: فارس .. صار لي شي غريب .. والله خايفه ..
فارس: مناف حبيبتي اهدي شوي فديتج .. اخذي نفس وطلعيه بهدوء .. 
مناف خذت نفس وتكلمت: فارس .. 
فارس: قلبه انتي .. 
مناف: حلمت اني طلعت من غرفتي وشفت نايف اخوي وفجأه لقيت نقسي في نص البيت .. مشيت وانا نايمه .. خايفه يا فارس خايفه .. 
فارس استغرب: سمالله عليج يا قلبخ انتي .. قومي صلي ركعتين .. هاي كابوس .. تعوذي من ابليس حياتي ..
مناف: خايفه اطلع من الغرفه .. 
فارس: باجيج الحين ؟ 
مناف: فارس خايفه .. 
فارس: خلاص بابدل و جايج الحين .. باتصل اول ما ركب السياره ..
مناف بخوف: لا ارجوك لاتسكر .. 
فارس: حياتي بس دقيقه وباتصل .. 
مناف: لا تتأخر ..
فارس: ان شاء الله .. سكر منها وعلى طول لبس واتصل لها مره ثانيه كان خايف عليها ويحاتيها .. ركب السياره وكانت معاه عالخط .. كان يهديها وهي كانت ترجف من الخوف .. فاطمه طبعا كانت تشوف فارس من دريشة غرفتها .. استغربت من اخوها وزادت حيرتها وتسأولاتها في تصرفات اخوها .. فارس طلع من البيت وهو مسرع .. 
مناف: ها انت وين الحين ؟
فارس: قريب حياتي قريب .. بس انتي اهدي ولا تتوترين يا قلبي ..
مناف: والله خايفه .. احس في اي لحظه حد بيفتح علي الباب ..
فارس: فديتج .. ما عليج شر ومحد بيفتح الباب .. 
مناف: شلون مشيت وانا نايمه ؟ وطلعت من الغرفه و وصلت لين نص البيت .. 
فارس: حياتي انتي .. الظاهر من كثر ما تفكرين .. انتي تعوذي من ابلس واذكري ربج .. 
مناف: آه فارس ..
فارس: عيونه انتي .. زين يلا طلعي انا عند الباب .. 
مناف: بس لاتسكر خلك معاي على الخط ..
فارس: ان شاء الله يا حياتي .. 
مناف: اصبر بس بالبس عباتي وباطلع ..
فارس: اخذي راحتج .. 
لبست عبايتها وطلعت من الغرفه وهي ميته من الخوف .. وصلت لين باب الحوش وفتحته وشافت فارس واقف والتلفون في اذنه .. نزل التلفون وقرب منها .. مناف صاحت بصمت و الخوف باين على ويها .. فارس مسك يدها ورفع راسها .. مسح دموعها بيده .. وضغط على يدها بقوه عشان يطمنها انه موجود .. 
فارس: فديت هالدموع يا مناف .. خلاص انا هني .. ليش خايفه بعد ؟
مناف منزله راسها: فارس ..
فارس غمض عيونه: فديتج لي نطقتي اسمي .. زين تعالي ..
مناف: وين ؟
فارس: امشي قعدي فالسياره .. سحبها ومشت معاه .. فتح لها باب السياره وركبت وهي ميته من الخوف ترك يدها عشان يروح يقعد في السيت الثاني .. ومناف مسكته ..
مناف: لا لا تتركني .. 
فارس مبتسم: بروح اقعد الصوب الثاني ؟
مناف: لا خلك هني ..
فارس: ولا يهمج .. وقف مواجهها وهي ماسكه يده وخايفه .. فارس كانت يتأمل ملامح مناف ويتحسس يدها .. نزلت خصله من شعرها على ويها .. رفعتها مناف بخجل وفارس كان يراقبها بحنان .. تم فارس يكلم مناف يحاول ينسيها الخوف ويطمنها .. 
فارس يحاول يتصل بعيونها: حياتي .. 
مناف منزله راسها: هلا .. 
فارس: الساعه كم بتخلصين بكره ؟
مناف: اخلص ايش ؟
فارس: الجامعه فديتج ..
مناف: يمكن ما روح ..
فارس: ليش ماتروحين ؟
مناف: مالي نفس .. 
فارس: روحي وانا بمر عليج اول ما تخلصين برجعج البيت عشان اتطمن عليج ..
مناف: لا ماله داعي فديتك .. بروح وبرجع بالباص ..
فارس: اللي تشوفينه .. 
مناف: فارس: اسمحلي عنيتك بهالليل .. 
فارس: فديت قلبج غلاي انتي .. انا مو بس اطلع لج نص الليل .. لو تبين بارقد عند باب بيتكم .. 
مناف نزلت دموعها: الله يرضى عليك يا فارس .. 
فارس: حبيبتي انتي .. ليش هالدموع ؟
مناف: آه .. من القهر يا فارس .. 
فارس: لا تقتهرين يا حياتي .. مسحي هالدموع .. دموعج غاليه .. 
مناف: صرت اخاف من كل شي .. حتى من الناس اللي حولي .. 
فارس: حبيبتي خلي ايمانج برب العالمين قوي .. لا تضعفين .. 
مناف: احس اني كل يوم انهار ..
فارس: شو قلت لج من قبل انا .. لا تضعفين .. اخوانج وامج معتمدين عليج وانتي قدوه بالنسبه لهم .. 
مناف: الله يجبر بخاطرك يا فارس .. الله يخليك ذخر لاهلك ..
فارس رفع راسها: ولج انتي بعد يا حياتي .. انتي الكل بالكل ..
مناف تلاقت عيونها بعيون فارس وابتسمت له ابتسامه بريئه .. فارس تم يطالع مناف بحب وحنان قرته مناف بعيون فارس .. تم فارس قاعد مع مناف يواسيها ويهديها .. لين اول خيوط النور شقت ظلمة الليل .. والنجوم بدت تختفي من السما .. وفارس كان ماسك ايد مناف و واقف يكلمها ويهديها .. 
فارس: حياتي .. يلا طلع النور الحين .. رفعي راسج فوق شوفي النور ..
مناف رفعت راسها: اي .. الحمدلله .. 
فارس: زين قومي روحي داخل قبل ما تقعد امج وما تلقاج بالغرفه .. وقعدي اخوانج وتجهزي للجامعه ..
مناف: ان شاء الله .. 
مسكها من كتفها و ايده الثانيه كانت حاضنه ايد مناف .. ساعدها تنزل من السياره وفتح لها باب البيت .. مناف كانت تمشي جنب فارس وهي حاسه بالامان .. اما فارس فكان مستانس ان مناف وثقت فيه .. دخلت مناف البيت وقبل ما تسكر الباب ناداها فارس ..
فارس: مناف ..
مناف التفت عليه: هلا فارس ..
فارس ابتسم: اموت فيج ..
مناف نزلت راسها من الخجل وسكتت .. 
فارس: روحي داخل حياتي .. ولو بغيتي شي اتصلي زين .. 
مناف منزله راسها: ان شاء الله ..
فارس يلطف الجو: زين ليش واقفه .. يلا روحي داخل ..
مناف بدلع: عاااد لاتفشلني .. 
فارس " اموت فالدلع انا": ما فشلج يا قلبه انتي .. زين يلا روحي لاتقوم امج الحين .. 
مناف: زين زين ..
فارس: سمعيني ..
مناف رفعت راسها: هلا .. 
فارس: قعديني الساعه 8 بالضبط اوكي ..
مناف: ان شاء الله .. سكرت الباب بهدوء وراحت غرفتها .. تمت تشم ريحة يدها .. وكانت تشم ريحة فارس .. باست يدها بوناسه .. 
مناف " فديت قلبك يا فارس .. وفديت ريحتك .. آآه يا فارس .. يا ترا شنو بيكون مصيري معاك ؟" .. خذت لها شور سريع وراحت تقعد اخوانها وجهزت لهم الريوق .. ولبست للجامعه وطلعوا هم الثلاثه ينتظرون باصاتهم ..
وهم يمشون فالفريج كانت ماسكه يد عبدالله اخوها اللي ما زال متأثر بموت نايف .. اللي مر عليه شهر تقريبا ..
فيصل بوناسه: مناف .. فارس اليوم بيودينا المجمع .. الله واخيرا بدخل مجمع .. 
مناف التفت على فيصل والدموع ماليه عيونها: فديتك يا فيصل .. بس كلمني فارس وقالي بيمر عليكم الساعه 6 
فيصل: اي قالي امس .. والله مستانس .. حتى يوم جاب لي الجوال خدته معاي المدرسه وريتهم ان عندي جوال مو بس هم اللي عندهم .. حتى جايب لي جوال جديد نفس اللي عند الصبيان فالمدرسه .. فيه كيمرا وبلوتوث والله عجيب الجوال .. 
مناف: عليك بالعافيه حبيبي .. التفت على عبدالله .. عبود حبيبي شفيك ؟
عبدالله منزل راسه: مافيني شي .. ترك يدك مناف وراح يركض عند الشارع .. 
مناف: عبود تعال .. 
عبدالله: الباص وصل .. واول ما قرب الباص ركب عبدالله و حط يده على الدريشه وتم يطالع مناف وفيصل بحزن 
مناف تمت اطالع عبدالله بحزن .. اما فيصل فكان في عالم ثاني .. ينتظر الساعه 5 بفارغ الصبر عشان يروح المجمع مع فارس .. وصل باص فيصل ومناف وكل واحد منهم ركب باصه وخذهم الباص لوجهاتهم .. 
" من كثر ماحبهم قلبي يسأل عنهم .. لو انا لحظه نسيت هو يذكرني بهم .. ودي اغمض عيوني والقى نفسي عندهم " 
خالد كان منسدح على سريره ومغمض عيونه وهو مبتسم .. عايش جو رومنسي حده .. مولع شمعتين وحاط موسيقى كلاسيك ومندمج معاها .. كان يفكر في مريم وفرحان باتصالها .. 
خالد " ’’آه واخيرا بنجتمع في هالغرفه مع بعض .. فديت مريم والله اموت فيها وفي ضحكها .. وكل شي فيها فديتها والله " .. قطع عليه حبل افكاره علي اخوه .. فتح عيونه ببطئ وقام يفتح له الباب .. بسرعه طفى الشموع وبند الموسيقى الكلاسيك .. وشغل الليت .. 
خالد: هلا علوه حياك ..
دخل علي و وراه فاضل وسلطان و الريم .. خالد شافهم وعقد حواجبه ..
علي: هلا ومرحبا باخوي الرومنسي .. 
فاضل: صوت الموسيقى لين اخر الممر .. 
الريم: خربنا جوك الرومنسي اخوي ..
سلطان: لما اكبر ابي اصير رومنسي مثل خالد .. 
كلهم طالعوا بعض: ههاااااااااااااااااي ..
خالد: وجع .. شو هالضحك .. او انكم قطعتوني .. 
علي: بس عايش الجو اخوي .. 
خالد: اي جو ؟
فاضل: بو وليد من ورانا .. اقولك الالحان الكلاسيكيه لين اخر الممر . .
خالد: شعنه تتكلمون ؟
الريم قعدت جنب خالد: زين خلاص احرجتوا خالد .. ما تحسون انه يغير السالفه من اول ما دخلنا ..
خالد سحبها من شعرها: لا والله .. يعني الحين انتي احسن منهم ..
سلطان: انا احسن واحد فيهم .. قلت ابي اصير مثلك رومنسي ..
خالد: قوموا طلعوا برا .. يلا اشوف .. 
علي: اذكر ربك وصل على النبي اخوي .. 
خالد ضحك: ههههههه .. زين شو المطلوب مني الحين ؟
فاضل: ولا شي .. بس جاين نسولف معاك شوي .. 
خالد" افيين خربوا علي احلى اللحظات": اي حيياكم .. بس شو رايكم نروح الصاله .. 
علي بغلاسه: لا غرفتك اشرح .. عشان ناخذ راحتنا فالسوالف والضحك .. تعرف لي علا صوتنا يقوم لنا بومحمد و ما فينا شده عليه .. 
خالد" آآه بانتحر": زين ننزل الصاله اللي تحت .. 
الريم: انا مرتاحه هني .. 
فاضل: وانا اكثر .. 
سلطان: انا بروح انام .. وهو طالع .. خالد ترا يبون يغلسون عليك اطردهم .. وشرد بسرعه .. 
خالد التفت عليهم: صج عاد .. 
ركض فاضل ورا سلطان .. والريم ميته من الضحك .. وعلي يبرر موقفهم .. 
علي: ما عليك منه سلطون هالنذل .. احنا بس نبي نتونس .. صح الريم .. 
الريم: اي ي ي 
خالد: اقول قواموا فلوا كلكم .. خلوني انام بكره عندي شغل ولازم اقعد من وقت .. 
الريم: اخوي اكيد تبي تنام ..
خالد: لا ابي ارقد .. قوموا برا .. 
علي يهمس للريم: سلطون هالنذل اوريج فيه ..
الريم: عندك اياه .. 
خالد: شو ؟
علي: خلاص بنخليك ترتاح ..
خالد" شعقبه عاد": جزاكم الله خير ..
الريم: احلام سعيده ..
خالد: تعالي كل يوم ..
علي والريم طلعوا وهم ميتين من الضحك .. اما خالد فكان وده يصفقهم لانهم خربوا عليه جوه .. فاضل ما لحق يمسك سلطان اللي دخل الغرفه وقفل الباب عليه .. 
علي: وينه سلطون ؟
فاضل: قفل الباب .. بس مرده بيفتحه اوريك فيه ..
علي: تدري شو تسوي فيه بكره ؟
فاضل: شو ؟
علي: خذ كتب المدرسه وخشها .. خله يتوهق ويزفه ابوي الصبح ..
فاضل ابتسم بخبث: ولا يهم يا بوحسن .. حاضرين ..
الريم: الله يغربلكم .. بس خوش حركه .. 
علي: تجون نطلع شوي ؟
فاضل: قدام .. 
علي: الريم .. لبسي عباتج يلا ..
الريم بوناسه: اوكي ..
كانت الساعه 11 ونص .. طلعوا الاخوان يحوطون فالشوارع .. في هالاثناء كان محمد راجع البيت ومعاه ساره.. دخلوا الحوش وساره كانت بتطير من الوناسه تبي تشوف عيالها .. اول مانزلوا من السياره محمد مسك زوجته من كتوفها وهمس في اذنها ..
محمد: نور البيت برجعتج الغاليه ..
ساره بخجل: فديتك يا محمد .. 
دخلوا وراحوا غرفة الريم وما لقوها .. راح محمد صوب غرفة امه وابوه .. طق الباب بهدوء .. طلعت له امه 
ام محمد: هلا والله يبه .. 
محمد باس راي امه: شحالج الغاليه ..
ام محمد: طيبه يبه .. شو فيك يبه ؟
محمد: وين اليهال ؟
ام محمد: نايمين الله يحفظهم ..
محمد مبتسم: زين انا وساره بنجي نشلهم ..
ام محمد بفرح: ساره هني .. جات ساره وهي مبتسمه وسلمت على ام محمد وحضنتها ..
ساره: شحالج عمتي ؟
ام محمد: فديت هالشوف .. حيالله بنتي ..
ساره خانقتها العبره: الله يحيج عمتي .. 
ام محمد: تعالوا اخذو اليهال .. 
دخلت ساره و وراها محمد .. شلت نايف وشمت ريحته .. ومحمد شل ناصر وطلع .. 
ام محمد: تبون شي يمه ؟
ساره: لا فديتج الغاليه ارتاحي ..
ام محمد: زين فديتكم .. دخلت ام محمد غرفتها وهي مستانسه بشوفة محمد وزوجته مع بعض .. اما محمد وساره دخلوا الغرفه وهم فرحانين .. ساره حطت نايف في سريره .. وخذت ناصر من زوجها .. باسته وحطته في سريره .. التفت على محمد وحضنته بحنان ..
ساره: محمد .. احس اني انولدت من جديد ..
محمد: فديتج يا ساره .. انا كلي لج وتحت امرج ..
ساره: فديتك .. اصيل يا محمد .. 
تموا يتغزلون ببعض بحب وحنان .. في هالاثناء كانت فاطمه تقرى سالة يوسف وهي طاييره من الوناسه .. 
فاطمه" فديت هالريحه تجنن .. يا يوسف دخلت حياتي و عيشتني الحب .. ذوقتني الحب " .. تمت فاطمه حاضنه الرساله وهي فرحانه .. تمت تفكر شلون بعد ما ترجع له البحث كيف يتتواصل معاه ؟ .. كتبت له رساله وكانت محتاره وحزينه شلون انها بعد ما تخلص البحث المزعوم كيف بتعرف اخباره وتطمن عليه .. كانت الرساله كالتالي .. 
(( عزيزي يوسف .. بصراحه ردك حيرني .. بس مصدقتك يا مينون .. مممممم لو خلصت لك بحث (اختك) شلون بنتواصل؟ .. واتوقع هاذي اخر رساله بينا .. بس بصراحه تعودت على رسايل الغرام وانتظرها بفارغ الصبر وبلهفه .. اتمنى ما كون اندفعت في كلامي وردي .. فاطمه )) 
تمت فاطمه تقرى الرساله وهي محتاره وفي نفس الوقت قلقه وحزينه لانها بتكون اخر رساله بينهم .. 
فاطمه " اتمنى يقلى طريقه نتواصل فيها .. ان شاء الله يلقى طريقه " .. ما نانمت وهي تفكر في يوسف .. حست نفسها تعلقت فيه ومو قادره تنساه ولو لحظه .. 

" عيشتني فالمحبه جو ثاني .. جو ما يخطر على دنيا بشرها " 

مناف: فديت قلبك يا فارس ما كان له داعي ..
فارس: افا عليج يا منوفتي انتي .. ولا يهمج ..
مناف: شنو منوفتي ؟
فارس: ههههههه .. كيفي .. زين سمعيني ..
مناف: هلا ..
فارس: أكدي على فيصل اخوج وعبدالله .. بامرهم الساعه 6 المغرب ..
مناف: ان شاء الله .. 
فارس: وش تامرينا عليه من هناك ؟
مناف مبتسمه: ولا شي فديتك ..
فارس: افاا ما يجوز نروح ولاناخذ للجميله شي ..
مناف رفعت حاجب: الجميله !
فارس: اي .. 
مناف: ممممممممم .. 
فارس: الا قولي لي .. امج شو قالت ؟
مناف: والله دعت لك يا فارس .. وعلى فكره بكره لما تمر تاخذ اخواني بتكلمك ..
فارس: شو تتوقعين بتقول لي ؟
مناف: مادري .. بس اكيد بتشكرك .. وبتوصيك على اخواني ..
فارس: ايه عليها امج .. من غير ما توصيني .. اخوانج اخواني .. وبحطهم بعيوني .. بس انتي بقلبي ..
مناف انحرجت: احم ..
فارس: حلو حلو ..
مناف تغير السالفه: زين شو بتاخذون من المجمع ؟
فارس: بشوف شو قاصرهم ؟ وبونسهم هناك بعد .. بوديهم الالعاب وبنتعشى .. لا تخافين مسوي لهم برنامج ..
مناف خانقتها العبره: ما تقصر يا فارس .. جزاك الله الف خير ..
فارس: حياتي انتي .. ماله داعي هالكلام .. زين ليش ماتجين انتي وامج بعد ..
مناف: لا ماله داعي .. 
فارس: مره ثانيه نتلاقى هناك مالي خص .. 
مناف: زين . 
فارس: تدرين يا قلبه ..
مناف: قولي فديتك ..
فارس: وحشتيني .. كل ما اتذكر لما خذتج من الجامعه ذاك اليوم .. يزيد شوقي لج يا قلبه انتي ..
مناف: فديتك يا فارس .. زين بكره لما تروح المجمع شو بتلبس ؟
فارس ابتسم: انتي شو تبيني البس ؟
مناف: عاد فارس لاتلعوزني ..
فارس: ههههه .. انتي قولي لي شو تبيني البس وانا تحت امرج ..
مناف: كيفك ..
فارس: صج قولي لي ..
مناف: ودي تلبس بنطلون ..
فارس: آه يا قلبي .. من عيوني .. ولا يهمج .. 
مناف منحرجه: فديتك يا فارس .. زين يلا روح نام عشان اقعدك للصلاه ..
فارس: ان شاء الله عمتي .. اوامر ثانيه ..
مناف تضحك: هههههه .. اي في اوامر وايد ..
فارس: عيوني لج .. آمريني ..
مناف بدلع: تتغطى عدل .. تسمي وتنام على جنبك اليمين ..
فارس ضرب صدره بقوه: آآآه يالدلع .. ماقدر انا على الدلع تذبحيني يا بنت ..
مناف بخوف: سمالله عليك .. ليش تضرب نفسك جي ..
فارس: ايه عليج يا مناف .. اضرب نفسي من حبي لج .. 
مناف: شوي شوي .. شو ضربت ؟
فارس: صدري ..
مناف: فديت صدرك شوي شوي عاد ..
فارس: ما راح يطيب صدري الا اذا .. وسكت .. انحرج .. 
تموا ساكتين فتره كل واحد منهم منحرج من الثاني .. 
فارس: منوفه حياتي ..
مناف: هلا ..
فارس: زين روحي نامي الحين .. وقعديني للصلاه يا قلبي ..
مناف: ان شاء الله .. 
فارس: الله يرعاج ..
مناف: مع السلامه .. 
سكروا من بعض بسرعه وكل واحد فيهم يفكر في المشاعر اللي طلعها .. مشاعر كانت مكبوته وحبيسة القلب .. 
فارس" شلون طلع من هالكلام؟ "
مناف" وايد خذت عليه .. وخليته ياخذ علي " 
شمس يوم جديد تخترق بنورها ظلمة امس .. والعصافير تغرد على اغصان الاشجار .. مناف فتحت عيونها على اصوات العصافير اللي عند دريشتها .. هالعصافير كل يوم مناف تحط لهم فتات الخبز .. وتعودت كل يوم تقعد على اصواتهم لما يضربون الدريشه بمناقيرهم للفت انتباها .. فتحت عيونها بوناسه والتفت على الدريشه وهي مبتسمه .. قامت من السرير وخذت من الدرج فتات الخبز وراحت عند الدريشه .. فتحتها وشافت عصافيرها ينتظرون .. ابتسمت ونثرت فتات الخبز لهم .. تجمعت العصافير علىالفتات تمت تاكل .. كانت مناف تراقبهم وهي مبتسمه .. 
مناف " بالعافيه يا احبابي .. يا رب ان شاء الله توفق فارس وترضى عليه " .. راحت عند المرايه شافت نفسها بثقه ورفعت حاجب ..
مناف" الجميله .. فديتك يا فارس يوم قلت عني جميله " .. تمت تناظر نفسها في المرايه باعجاب .. رفعت شعرها وراحت تقعد اخوانها للمدرسه .. وهي طالعه من غرفتها شافت نايف واقف يطالعها مبتسم .. راحت صوبه ونادته .. مشى عنها و مشت وراه .. 
مناف: نايف .. نايف حبيبي تعال .. فجأه اختفى نايف .. وقفت مكانها وعيونها تدور نايف اخوها .. حست بخوف غريب .. تسارعت دقات قلبها .. التفت حولها .. شافت البيت مظلم .. لقت نفسها وسط البيت والليل بعده بأوله .. خافت وركضت غرفتها سكرت الباب وشافت الدريشه كانت مسكره .. من الخوف انخشت تحت اللحاف وتمت تصيح .. لا شعوريا اتصلت بفارس .. كانت الساعه 2 بالليل ..
مناف: فارس انا خايفه ..
فارس بخوف: شو فيج .. 
مناف وهي تصيح: فارس الحقني انا خايفه .. وتمت تصيح .. 
فارس قعد على السرير: شو فيج حياتي .. شو صاير ؟
مناف: فارس .. صار لي شي غريب .. والله خايفه ..
فارس: مناف حبيبتي اهدي شوي فديتج .. اخذي نفس وطلعيه بهدوء .. 
مناف خذت نفس وتكلمت: فارس .. 
فارس: قلبه انتي .. 
مناف: حلمت اني طلعت من غرفتي وشفت نايف اخوي وفجأه لقيت نقسي في نص البيت .. مشيت وانا نايمه .. خايفه يا فارس خايفه .. 
فارس استغرب: سمالله عليج يا قلبخ انتي .. قومي صلي ركعتين .. هاي كابوس .. تعوذي من ابليس حياتي ..
مناف: خايفه اطلع من الغرفه .. 
فارس: باجيج الحين ؟ 
مناف: فارس خايفه .. 
فارس: خلاص بابدل و جايج الحين .. باتصل اول ما ركب السياره ..
مناف بخوف: لا ارجوك لاتسكر .. 
فارس: حياتي بس دقيقه وباتصل .. 
مناف: لا تتأخر ..
فارس: ان شاء الله .. سكر منها وعلى طول لبس واتصل لها مره ثانيه كان خايف عليها ويحاتيها .. ركب السياره وكانت معاه عالخط .. كان يهديها وهي كانت ترجف من الخوف .. فاطمه طبعا كانت تشوف فارس من دريشة غرفتها .. استغربت من اخوها وزادت حيرتها وتسأولاتها في تصرفات اخوها .. فارس طلع من البيت وهو مسرع .. 
مناف: ها انت وين الحين ؟
فارس: قريب حياتي قريب .. بس انتي اهدي ولا تتوترين يا قلبي ..
مناف: والله خايفه .. احس في اي لحظه حد بيفتح علي الباب ..
فارس: فديتج .. ما عليج شر ومحد بيفتح الباب .. 
مناف: شلون مشيت وانا نايمه ؟ وطلعت من الغرفه و وصلت لين نص البيت .. 
فارس: حياتي انتي .. الظاهر من كثر ما تفكرين .. انتي تعوذي من ابلس واذكري ربج .. 
مناف: آه فارس ..
فارس: عيونه انتي .. زين يلا طلعي انا عند الباب .. 
مناف: بس لاتسكر خلك معاي على الخط ..
فارس: ان شاء الله يا حياتي .. 
مناف: اصبر بس بالبس عباتي وباطلع ..
فارس: اخذي راحتج .. 
لبست عبايتها وطلعت من الغرفه وهي ميته من الخوف .. وصلت لين باب الحوش وفتحته وشافت فارس واقف والتلفون في اذنه .. نزل التلفون وقرب منها .. مناف صاحت بصمت و الخوف باين على ويها .. فارس مسك يدها ورفع راسها .. مسح دموعها بيده .. وضغط على يدها بقوه عشان يطمنها انه موجود .. 
فارس: فديت هالدموع يا مناف .. خلاص انا هني .. ليش خايفه بعد ؟
مناف منزله راسها: فارس ..
فارس غمض عيونه: فديتج لي نطقتي اسمي .. زين تعالي ..
مناف: وين ؟
فارس: امشي قعدي فالسياره .. سحبها ومشت معاه .. فتح لها باب السياره وركبت وهي ميته من الخوف ترك يدها عشان يروح يقعد في السيت الثاني .. ومناف مسكته ..
مناف: لا لا تتركني .. 
فارس مبتسم: بروح اقعد الصوب الثاني ؟
مناف: لا خلك هني ..
فارس: ولا يهمج .. وقف مواجهها وهي ماسكه يده وخايفه .. فارس كانت يتأمل ملامح مناف ويتحسس يدها .. نزلت خصله من شعرها على ويها .. رفعتها مناف بخجل وفارس كان يراقبها بحنان .. تم فارس يكلم مناف يحاول ينسيها الخوف ويطمنها .. 
فارس يحاول يتصل بعيونها: حياتي .. 
مناف منزله راسها: هلا .. 
فارس: الساعه كم بتخلصين بكره ؟
مناف: اخلص ايش ؟
فارس: الجامعه فديتج ..
مناف: يمكن ما روح ..
فارس: ليش ماتروحين ؟
مناف: مالي نفس .. 
فارس: روحي وانا بمر عليج اول ما تخلصين برجعج البيت عشان اتطمن عليج ..
مناف: لا ماله داعي فديتك .. بروح وبرجع بالباص ..
فارس: اللي تشوفينه .. 
مناف: فارس: اسمحلي عنيتك بهالليل .. 
فارس: فديت قلبج غلاي انتي .. انا مو بس اطلع لج نص الليل .. لو تبين بارقد عند باب بيتكم .. 
مناف نزلت دموعها: الله يرضى عليك يا فارس .. 
فارس: حبيبتي انتي .. ليش هالدموع ؟
مناف: آه .. من القهر يا فارس .. 
فارس: لا تقتهرين يا حياتي .. مسحي هالدموع .. دموعج غاليه .. 
مناف: صرت اخاف من كل شي .. حتى من الناس اللي حولي .. 
فارس: حبيبتي خلي ايمانج برب العالمين قوي .. لا تضعفين .. 
مناف: احس اني كل يوم انهار ..
فارس: شو قلت لج من قبل انا .. لا تضعفين .. اخوانج وامج معتمدين عليج وانتي قدوه بالنسبه لهم .. 
مناف: الله يجبر بخاطرك يا فارس .. الله يخليك ذخر لاهلك ..
فارس رفع راسها: ولج انتي بعد يا حياتي .. انتي الكل بالكل ..
مناف تلاقت عيونها بعيون فارس وابتسمت له ابتسامه بريئه .. فارس تم يطالع مناف بحب وحنان قرته مناف بعيون فارس .. تم فارس قاعد مع مناف يواسيها ويهديها .. لين اول خيوط النور شقت ظلمة الليل .. والنجوم بدت تختفي من السما .. وفارس كان ماسك ايد مناف و واقف يكلمها ويهديها .. 
فارس: حياتي .. يلا طلع النور الحين .. رفعي راسج فوق شوفي النور ..
مناف رفعت راسها: اي .. الحمدلله .. 
فارس: زين قومي روحي داخل قبل ما تقعد امج وما تلقاج بالغرفه .. وقعدي اخوانج وتجهزي للجامعه ..
مناف: ان شاء الله .. 
مسكها من كتفها و ايده الثانيه كانت حاضنه ايد مناف .. ساعدها تنزل من السياره وفتح لها باب البيت .. مناف كانت تمشي جنب فارس وهي حاسه بالامان .. اما فارس فكان مستانس ان مناف وثقت فيه .. دخلت مناف البيت وقبل ما تسكر الباب ناداها فارس ..
فارس: مناف ..
مناف التفت عليه: هلا فارس ..
فارس ابتسم: اموت فيج ..
مناف نزلت راسها من الخجل وسكتت .. 
فارس: روحي داخل حياتي .. ولو بغيتي شي اتصلي زين .. 
مناف منزله راسها: ان شاء الله ..
فارس يلطف الجو: زين ليش واقفه .. يلا روحي داخل ..
مناف بدلع: عاااد لاتفشلني .. 
فارس " اموت فالدلع انا": ما فشلج يا قلبه انتي .. زين يلا روحي لاتقوم امج الحين .. 
مناف: زين زين ..
فارس: سمعيني ..
مناف رفعت راسها: هلا .. 
فارس: قعديني الساعه 8 بالضبط اوكي ..
مناف: ان شاء الله .. سكرت الباب بهدوء وراحت غرفتها .. تمت تشم ريحة يدها .. وكانت تشم ريحة فارس .. باست يدها بوناسه .. 
مناف " فديت قلبك يا فارس .. وفديت ريحتك .. آآه يا فارس .. يا ترا شنو بيكون مصيري معاك ؟" .. خذت لها شور سريع وراحت تقعد اخوانها وجهزت لهم الريوق .. ولبست للجامعه وطلعوا هم الثلاثه ينتظرون باصاتهم ..
وهم يمشون فالفريج كانت ماسكه يد عبدالله اخوها اللي ما زال متأثر بموت نايف .. اللي مر عليه شهر تقريبا ..
فيصل بوناسه: مناف .. فارس اليوم بيودينا المجمع .. الله واخيرا بدخل مجمع .. 
مناف التفت على فيصل والدموع ماليه عيونها: فديتك يا فيصل .. بس كلمني فارس وقالي بيمر عليكم الساعه 6 
فيصل: اي قالي امس .. والله مستانس .. حتى يوم جاب لي الجوال خدته معاي المدرسه وريتهم ان عندي جوال مو بس هم اللي عندهم .. حتى جايب لي جوال جديد نفس اللي عند الصبيان فالمدرسه .. فيه كيمرا وبلوتوث والله عجيب الجوال .. 
مناف: عليك بالعافيه حبيبي .. التفت على عبدالله .. عبود حبيبي شفيك ؟
عبدالله منزل راسه: مافيني شي .. ترك يدك مناف وراح يركض عند الشارع .. 
مناف: عبود تعال .. 
عبدالله: الباص وصل .. واول ما قرب الباص ركب عبدالله و حط يده على الدريشه وتم يطالع مناف وفيصل بحزن 
مناف تمت اطالع عبدالله بحزن .. اما فيصل فكان في عالم ثاني .. ينتظر الساعه 5 بفارغ الصبر عشان يروح المجمع مع فارس .. وصل باص فيصل ومناف وكل واحد منهم ركب باصه وخذهم الباص لوجهاتهم .. 
........................




الساعه 8 الا خمس دقايق .. مناف تشوف ساعتها والدكتور يتكلم وشكله ما راح يخلص المحاضره قبل الساعه 8 .. وهالوقت لازم تقعد فارس .. كانت تشوف ساعتها بتوتر .. 
مناف " يلا يا دكتور خلصنا .. لازم اقعد فارس الساعه 8 .. افففف .. شكله ما راح يخلص .. باستأذن " ...
قامت من كرسيها عشان تستأذن من الدكتور ..
مناف: لو سمحت دكتور ممكن استاذن ؟
الدكتور يشوف مناف بانبهار: تفضلي .. و نزل راسه .. 
مناف انحرجت واستغربت نظرة الدكتور .. شكرته وطلعت وعلى طول اتصلت بفارس .. تم تلفونه يرن فتره بعدين رد بتعب ..
فارس: هلا ..
مناف: حبيبي يلا قوم صارت الساعه 8 ..
فارس يتمدد: آآه .. الحين الساعه 8 ؟
مناف: اي حبيبي يلا قوم ..
فارس يشوف الساعه: خلاص بقوم الحين .. انتي وين ؟
مناف: انا فالجامعه .. و الدكتور طول واضظريت استأذن .. 
فارس: فديت قلبج ..
مناف: زين حياتي قوم والبس وكلمني وانت طالع ..
فارس: ان شاء الله يا قلبه ..
سكت مناف من فارس وهي مبتسمه و كانت تشوف الجوال وغمضت عيونها .. اول ما فتحت عيونها الا انتبهت ان في شخص كان يراقبها .. كان الدكتور .. نزلت راسها ومشت بسرعه .. تم الدكتور يراقبها لين اختفت آخر الممر .. راحت الكفتريا وخذت لهه قهوه وكرواسون وتمت تاكل بهدوء .. كانت مستانسه اول مره تاكل كرواسون كامل من اول ما دخلت الجامعه .. لان فارس عطاها فلوس .. كل مره كانت تاكل نص الكرواسون وتودي الباقي لاخوانها .. هالمره كلته كامل وخذت لاخوانها كل واحد كرواسون وشوكلاته .. تمت تلعب بجوالها وهي مبتسمه وحاطه يدها تحت خدها .. رفعت راسها تشوف البنات .. طاحت عينها على وحده ناعمه كانت قاعده مع بنتين تمت تشوفها و حست كأنها تعرفها .. البنت كانت فاطمه اخت فارس .. كانت فاطمه قاعده مع مريم اختها ولطيفه صديقتها .. تمت مناف اطالع فاطمه وعلى ويها ابتسامه بريئه .. انتبهت فاطمه ان مناف اطالعها .. تمت تناظرها وابتسمت لها ومناف نزلت راسها من الاحراج .. اما فاطمه حست باحساس غريب تجاه مناف .. قامت مناف عشان تلحق على محاضرتها الجايه .. والبنات تموا في الكفتريا سوالف و ضحك .. 
الساعه 11 قبل الظهر .. بوفارس قاعد مع ابوه واخوه بومحمد .. كانوا متجمعين في بيت بوفارس .. 
بوفارس: مبروك يا حمد .. 
بومحمد: الله يبارك فيك .. الله يوفقهم ان شاء الله ..
الجد: آمين .. 
بومحمد: الله يبشرك بالخير يا محمد .. وعقبال ما نفرح بفارس ..
الجد يقاطعهم: الا شو صار على موضوع عزيز ؟
بوفارس بحزن: البنت ما بغته ..
الجد قام من مكانه معصب: شو ؟ وليش ما بغت ولدنا ؟ يامحمد ام تقول ان البنت موافقه ..
بوفارس: والله يا يبه .. مادري شو صار ؟ كلمتها مريم امس وقالت لها انا مابي اعرس الحين ..
بومحمد بغيض: وليش تقول من البدايه انها موافقه.. لتهت الولد .. وبعدين ترفض ؟
بوفارس: الله اعلم باللي فالقلوب ؟
الجد: حسبي الله ونعم الوكيل .. شو اخبار الغالي بوسعود الحين ؟
بوفارس: والله زعل فديته .. لانه هو اللي بغاها .. كان يبيها .. بس قعدنا معاه امس وخذنا اللي بخاطره والحمدلله اشوفه ضحك معانا وسولف عادي .. اخوانه وخواته ما قصروا كانوا حوله .. 
الجد: حسبي الله ونعم الوكيل .. وينه الحين ؟
بوفارس: تقول ام فارس ما راح الجامعه اليوم ؟
الجد قام بيطلع: بروح اشوفه الحين ..
بوفارس: جزاك الله خير الغالي .. 
طلع الجد من عند عياله .. رايح عند عبدالعزيز .. اما بومحمد تم يناقش مع بوفارس امور العرس .. 
بومحمد: فارس متى بيعرس ؟
بوفارس: مادري به .. الولد مو مفكر فالعرس الحين ؟
بومحمد: ما يصير جي .. وايد انت مدلع عيالك ومخليهم على كيفهم وساكت عنهم ..
بوفارس منحرج: يا حمد مابي اجبرهم على شي .. لان لو صار ما صار بيلوموني انا .. خل هم يتحملون نتايج قراراتهم اللي اتخذوها ..
بومحمد: والله كلامك غريب .. يعني لو واحد قال بطب في النار بتخليه ؟!
بوفارس: لا مو هاي القصد .. انا ضابطهم .. بس في اشياء مابي اتدخل فيها و مستحيل اجبر اي واحد من عيال على الزواج من وحده هم ما يبونها .. ولا بناتي ..
بومحمد باستغراب: امرك عجيب اخوي .. زين انت ما كلمت ولدك ؟ يمكن في وحده في باله ؟
بوفارس: لا مافي .. لو في حد كان قال ابي اعرس .. فارس ولدي واعرفه .. امس انا وام فارس تكلمنا في الموضوع وقالت ام فارس بتحطه جدام الامر الواقع وبتخطب له .. ومسكت فارس وقالت له هالكلام .. فارس ولدي واعرفه .. راسه يابس .. مستعد يفشلنا عند العرب مثل ما قال لامه امس ..
بومحمد: من صجك قال هالكلام ؟
بوفارس: اي قاله ..
بومحمد: وما قلت له شي انت ؟
بوفارس: وليش اقوله .. ولدي وهاي رايه .. لاتنسى يا بومحمد ان محمد ولدك اختار زوجته بنفسه ..
بومحمد: صح محمد اختار ساره .. بس بدون اي ضغوط منا .. محمد من متى معرس ؟ 
بوفارس: هذا هو .. الود يختار اللي يشوفها مناسبه له .. عمري ما اجبرت اي من عيالي او بناتي على شي .. بس يا حمد انت وايد شديد مع عيالك .. انا الحمدلله خاف عليهم شوي ..
بومحمد: يا محمد .. الله يهديك .. شد عليهم شوي ..
بوفارس: راس مالي هالثلاثه .. مابي اتدخل في مستقبلهم ..
بومحمد: اللي تشوفه اخوي الكبير .. بس انا مو مقتع بكلامك .. 
بوفارس: والله احترم رايك الغالي .. 
بومحمد ابتسم لاخوه وقام باسه على راسه .. 
بوفارس: لاهنت الغالي .. الله يخلينا لبعض .. قوم نشوف الوالد شو خربط على عزوز ..
بومحمد: يلا قوم .. كفايه هالثنين لي تجمعوا عفسوا لنا الدنيا فوق تحت ..
بوفارس: تقولي ..
بوفارس وبومحمد: ههههههههههه .. 
راحوا الاخوان يتطمنون على الجد وعبدالعزيز .. 
الجد: بو سعود .. قوم عن الرقاد اللي ماله معنى ..
عبدالعزيز: ها .. لا تكفى يدي خلني انام .. 
الجد: قم قام صلبك .. وسحب اللحاف ..
عبدالعزيز: انت مزعج ياخي ..
الجد يضحك: وجع .. انا مزعج .. لكن اوريك يالدب .. تعرف من اتصلي اليوم ؟
عبدالعزيز بطل عيونه: من ؟
الجد: المزيونه اللي عطناها الرقم عند القهره ..
عبدالعزيز اعتدل في قعدته: احلف .. 
الجد: افا عليك ضبطتها بعد ..
عبدالعزيز: كفو عليك .. والله طلعت اسد ينخاف منك ..
الجد: افا عليك اعجبك ..
بومحمد: في شو تعجبه ؟
الجد بهمس: لو تكلمت بتصفق .. 
بوفارس: ها .. سمعنا .. 
الجد: اقول حق بوسعود اعجبه شولن خليته يسولف ويضحك .. الولد وعلى باله ..
بومحمد: اخاف ولا على باله بس .. 
قام عبدالعزيز من السرير وسلم على عمه ..
عبدالعزيز: شحالك عمي ؟
بومحمد: الحمدلله .. انت شو مسوي ؟
عبدالعزيز: الحمدلله .. 
بومحمد: تعيش وتاكل غيرها يا حمش ..
عبدالعزيز ضحك: ههههههه .. بعد باكل غيرها .. لا تخوفني جي ..
الكل: ههههههه 
بوفارس: يبه .. شو خربطت على ولدي ؟
الجد: ما خربطت عليه شي .. ولد اصلا مينون ومو صاحي ..
عبدالعزيز: انا ! ..
الجد: انت تجنن بلد .. 
بوفارس: عزيز لاتخرب ابوي ..
بومحمد: اي لاتخرب ابوي .. بعده صغير وماله في هالسوالف .. 
عبدالعزيز: الحين انا اخرب يدي سلطان ؟ الله يالدنيا ..
الجد: اي توني صغي .. وانت بصراحه صايع ولك سوالف وخرابيط وايد ..
بومحمد: ههههههه .. تستاهل يا ولد اخوي .. هاي اخرة من يماشي سلطان بومحمد ..
عبدالعزيز: مقبوله منك يا يدي ..
بوفارس: زين تغدوا عندنا اليوم .. 
بومحمد: ما عندي مشكله .. ها يبه بتتغدا معانا ؟
الجد: والله مادري .. حمد يبه ..
بومحمد: لبيه ..
الجد: اتصل البيت قول لاختك اني باتغدا هني .. لا ينتظروني ..
بومحمد: ان شاء الله ..
عبدالعزيز: حلاه على بومحمد بيتغدى عندنا ..
الجد: بس انت ما تقعد معانا على السفره ..
عبدالعزيز: بل .. ليش ؟
الجد: لانك مو شي .. واخاف على عيالي تخربهم ..
الكل: هههههههههه 
بوفارس: تستاهل يا عزيز ..
الجد: زين قم اتصل بخوك فروس الصايع وقوله لا يتأخر عن الغدا ..
عبدالعزيز: ان شاء الله .. 
طلع الجد من عند عبدالعزيز بعد ما جننه .. وطلعوا وراه عياله حمد (بومحمد) و محمد (بوفارس) .. 
خالد وفارس كانوا في المكتب .. يناقشون بعض امور المكتب .. 
خالد: شوف ولد عمي .. مشروع سلمان حلو .. بس لقيتوا المحل ولا للحين ؟
فارس يعدل غترته: للحين .. بس انا معتمد على اسامه يدور لي ..
خالد كشر: ما بغيت الا اسامه هالبارد .. 
فارس مبتسم: ليش ؟
خالد: يومه عن سنه .. شو وليد .. وليد ماشاء الله عليه شاطر ..
فارس: انا بانتظر اسامه يرد علي بكره .. وبعدين بكلم وليد ..
خالد: حلو .. فارس ..
فارس: هلا ..
خالد: باين عليك التعب .. ما نمت عدل ؟
فارس: لا مانمت عدل .. ما نمت الا الساعه 6 تقريبا ..
خالد: ليش ؟
فارس: كنت مشغول شوي ..
خالد بخبث: مشغول ؟ احم احم .. وشو اللي شاغلك ؟
فارس يضحك: هههههه .. مشغول وبس ..
خالد: والله مب هين يا فارس ..
فارس: هههههههه .. 
خالد: زين انا استأذن .. لو بغيت شي انا فالمكتب ..
فارس: بارك الله فيك ..
طلع خالد من مكتب فارس .. وعلى طول فارس طلع جواله اتصل بمناف .. مناف كانت بالمحاضره وماقدرت ترد على فارس .. كانت تشوف التلفون لانه رن اكثر من مره .. اخر مره ردت وفارس سمع صوت الدكتور يتكلم .. 
سكر وطرش لها مسج .. 
( حياتي اول ما تخلصين اتصلي لي .. وحشتيني ) .. مناف قرت المسج وابتسمت .. 
مناف" فديته" .. اول ما خلصت المحاضره اتصلت بفارس على طول .. فارس كان يكلم موظف عنده فالمكتب وماقدر يرد على مناف .. اول ما طلع الموظف من عنده اتصل فيها ..
فارس: يا قلبه انتي ..
مناف مبتسمه: هلا وغلا .. 
فارس: شحالج حياتي ؟
مناف: الحمدلله .. انت وش اخبارك ؟
فارس: الحمدلله طيب يوم سمعت صوتك .. 
مناف كانت مبتسمه: فديت قلبك يا فارس .. 
فارس: تغديتي ؟
مناف: لا كلت كرواسون الساعه 8 بعد المحاضره الاولى ..
فارس: بالعافيه يا قلبه .. زين ليش ما تتغدين ؟
مناف: بس كلت الكرواسون الحمدلله .. بعدين امي اكيد مسويه غدا .. 
فارس: فديت القنوعه انا ..
مناف بدلع: فارس ..
فارس: آآه يا قلب وحياة وكل شي في فارس .. 
مناف انحرجت: زين فديتك .. تغديت انت ؟
فارس: لا بعد شوي بروح البيت .. 
مناف: اليوم فيصل كان فرحان .. طول ما احنا نمشي فالفريج الصبح وهو ما عنده الا فارس .. 
فارس مبتسم: ليش ؟
مناف: طير من الوناسه لانك بتوديه المجمع .. بس كسر خاطري ..
فارس: يا قلبه انتي .. ان شاء الله بونسهم .. قلت لج مسوي لهم برنامج .. 
مناف: فديتك يا فارس .. كانت مبتسمه وهي تتكلم ولما رفعت راسها الا تلاقت عيونها بعيون فاطمه .. طالعتها مناف وابتسمت .. 
فارس: زين حياتي انا لازم احرك البيت .. باكلمج بعد الغدا ..
مناف: بالعافيه فديتك ..
فارس: الله يعافيج يا قلبه .. 
سكر فارس من مناف وهو مستانس .. تم يطالع اسمها في التلفون وغيره .. قبل كان مسميها الدلوعه .. الحين حطها في التلفون ( قلب فارس ) .. تم يطالع الاسم وهو مبتسم ..
فارس " والله انج قلب فارس يا مناف " .. طلع من المكتب و راح البيت وشاف جده وعمه .. سلم عليهم وراح يبدل ملابسه ونزل لهم مره ثانيه .. تجمعوا كلهم حول السفره .. عبدالعزيز والجد وبومحمد وبفارس وفارس وجاسم .. 
الجد يطالع فارس: حلاه على فارس .. وش هالزين ..
فارس مبتسم: اي زين يدي ؟
الجد: غرشوب يا ولد .. جسم و طول و ويه حلو .. ماشاءالله عليك .. تحديت اخوانك وعيال عمك ..
فارس: عيونك الحلوه يدي .. بس خالد ولد عمي اللي ينقال عنه الغرشوب .. 
جاسم: صح .. خالد ماشاءالله عليه مزيون ..
بومحمد: طالع على ابوه ..
الكل: ههههه
عبدالعزيز: ما عليك زود عمي .. بس صج خالد احلا شباب العيله .. 
الجد: والله انا اشوف فروس مزيون ..
فارس: ليكون ناوي تخطبني يدي ..
الجد: ووع لوع الله جبدك ..
الكل: ههههه 
الجد: الله يغربلك فروس .. بعد خفة دم وسوالفك حلوه .. شو قاصرك غير العرس ..
فارس "اها .. الحين فهمت قصدك يدي" .. 
بومحمد: اي قاصرتك المره يا فارس ..
فارس وابوه تموا يناظرون بعض .. 
فارس: ما فكر فالعرس الحين .. عندي اشياء اهم من العرس ..
الجد: غديت ريال وما عليك قاصر .. مركز وخير عندك .. جمال وشكل ما يحتاي .. شو قاصرك ؟
فارس وهو ياكل التمره: ولا شي الحمدلله .. القلب بعده ما فكر فالعرس ..
الجد: ليكون قلبك مشغول بالحب ؟
فارس: لا شو حب .. بس مشغول ..
الجد: انت ادرى بحياتك ..
بومحمد: وين طبجتك عنك ؟
فارس يهمس في اذن عمه: نايم فالعسل ..
بومحمد وفارس: هههه 
الكل التفت عليهم باستغراب .. 
الجد بفضول: وجع .. على شو هالضحك ؟
بومحمد: ولا شي .. 
الجد: يبيلك الخيزران ..
عبدالعزيز: تحملوا من الخيزران ..
الجد: لا يبه هالخيزران تعودت على ظهرك ..
الكل: هههههه 
بعد الغدا قام فارس وراح يريح في غرفته .. اما الباقي قيلوا في الميلس .. كل واحد حذ نفسه على كرسي ونام بوفارس كان معاه جاسم .. 
بوفارس: ها يبه .. شو اخبار المدرسه اليوم ؟
جاسم: والله مثل كل يوم .. بكره عندنا امتحان ..
بوفارس: امتحان في اي ماده ؟
جاسم: في العلوم .. بشوف ايماني عشان ادرسني المغرب ..
بوفارس: ليش ايمان ؟
جاسم: لانها شاطره في العلوم والرياضايات .. دوم تساعدني ..
بوفارس: اي ي ي .. زين يبه قيل شوي قبل الصلاه ..
جاسم حضن ابوه: ان شاء الله .. 
بوفارس كان منسدح على ظهره وجاسم نايم على صدره .. الجد كان فارش له على الارض .. عبدالعزيز كان منسدح على الكرسي اللي جنب يده .. اما بومحمد كان على الكرسي اللي جنب اخوه بوفارس .. اما فارس الهيمان .. اول ما دخل الغرفه اتصل بمناف ..
مناف: هلا والله .. تغديت حبيبي ..
فارس: الحمدلله .. 
مناف: بالعافيه .. زين حياتي انا لازم ادخل القاعه الحين .. 
فارس: خلاص يا قلبي .. بس الساعه كم توصلين البيت ؟
مناف: الساعه 5 ونص اكون فالبيت ..
فارس: حلو .. باكلمج وانا مار على اخوانج ..
مناف: زين حياتي ..
فارس: سلام ..
مناف: الله وياك .. 
دخلت المحاضره وبالها مشغول بفارس .. انتهت المحاضره الساعه 4 ونص .. طلعت مناف وراحت عند المواقف الخاصه بالباصات كانت تنتضر الباص .. اول ما وصل الباص ركبت و وصلت البيت الساعه 5 وربع .. لان في بعض البنات ما كانوا موجودات فالمشوار لبيتها كان اقرب .. دخلت البيت وشافت فيصل اخوها قاعد عند باب البيت لابس ثوب نعال وكان ثوبه قصير ونعالته صغرت عليه .. كان ينتظر فارس بوناسه .. اما عبدالله كان لابس ثوب ولابس نعالة نايف .. كان منزل راسه وحاضن ركبته .. فيصل اول ما شاف مناف راح لها وهو فرحان .. 
مناف استقبلته بابتسامه: هلا حبيبي فيصل .. 
فيصل باس مناف: مناف .. ما بقى وقت وبيمر علينا فارس ..
مناف خنقتها العبره وابتسمت مغصوبه: فديتك يا فيصل .. زين تعال داخل تو الناس ..
فيصل: لا اخاف يجي فارس وما يلقانا ويروح ..
مناف: لا حيبيبي لو ما لقاكم بيتصل تلفون ..
فيصل: ها .. زين زين .. مشى جنب اخته وهو طاير م الفرحه ويعد الدقايق .. 
قربت مناف من عبدالله: حبيبي عبود ليش لابس نعال نايف .. صغيره عليك ..
عبدالله: لا مو صغيره .. 
مناف: حبيبي قوم داخل معنا .. والبس نعالك ..
عبدالله: مابي ..
مناف مسكت يده: قوم عبود قوم .. 
عبدالله: اففف .. زين .. 
دخلوا هم الثلاثه وام مناف كانت قاعده فالحوش تخيط ملابسها .. سلمت عليها مناف وباست راسها .. 
مناف: هلا يمه ..
ام مناف مبتسمه: هلا وغلا بنتي الغاليه ..
مناف: شنو غدانا ؟
ام مناف: فديت قلبج .. اليوم مسويه لج سمك مشوي .. مخصوص لج حيبيتي ..
مناف حضنت امها: تسلم يدج يالغاليه .. تغديتوا انتوا ؟
ام مناف: محد تغدا .. فيصل ينتظر فارس .. وعبود تعرفينه ما ياكل ..
مناف التفت على اخوها: عبود تذكرت .. جبت لك كرواسون بالشولاكته اللي تحبه .. وجيت لك شوكلاته من الجامعه بعد .. طلعته من الشنطه وعطته ..
عبدالله بحزن: قبل كان نايف ياكل معاي .. الحين بروحي .. 
ام مناف حضنته: عبود حياتي .. احنا شقلنا عن نايف ..
عبدالله صاح: بس ابي نايف .. ابيه ..
فيصل مسك عبدالله: نايف بيزعل منك لو صحت عليه ..
عبدالله يمسح دموعه: لا لا مابيه يزعل ..
فيصل: عيل لاتصيح وتزعل نفسك .. شوف شلون صرت ضعيف لانك ما تاكل .. 
عبدالله: خلاص باكل ومابصيح مره ثانيه ..
مناف كانت تشوف اخوانها ودموعها تنزل من غير ما تحس فيها .. اما ام مناف فكانت تشوف فيصل باعجاب .. 
رن جوال فيصل والمتصل كان فارس .. فيصل كان مستانس تم ينط مكانه من الوناسه ..
فارس: شحالك فيصل ؟
فيصل: الحمدلله .. 
فارس: جاهزين ؟
فيصل: اي جاهزين .. انت وين ؟
فارس: عطني دقيقتين واكون عند بيتكم .. 
فيصل: زين ..
سكر فيصل وهو طاير من الوناسه ..
فيصل: يلا عبود .. فارس قريب .. سحب عبدالله من يده وركض عند الباب .. لحقتهم مناف نعال عبدالله في يدها 
مناف: لحظه فيصل .. خذ نعال عبود .. 
اول ما طلعت عند الباب الا تشوف فارس فالسياره و هو مبتسم .. شيلتها كانت على كتفها .. انتبهت وبسرعه تحجبت ونادت على عبدالله يبدل نعاله .. 
طلعت ام مناف عند الباب تكلم فارس .. ومناف كانت واقفه ورا الباب منحرجه من اللي صار ..
ام مناف: شحالك يبه فارس ؟
فارس: الحمدلله .. انتوا شو علومكم .. 
ام مناف: الحمدلله يبه .. جزاك الله خير يا ولد الاجاويد ..
فارس: ولو الغاليه .. فيصل وعبدالله اخواني .. وانتي امي ..
مناف" وانا ؟" 
فارس" ومناف حياتي" 
ام مناف: يعطيك العافيه يبه .. بس متى بترجع ؟
فارس: يعني الساعه 8 ونص او 9 
ام مناف: زين يبه ما وصيك عليهم .. ولو غلطوا ادبهم .. انت حسبة اخوهم الكبير .. 
فارس: ان شاء الله الغاليه .. ماعتقد انهم بيغلطون .. دام انتي امهم .. 
ام مناف: من طيب اصلك يبه .. نادت على فيصل .. فيصل يبه ..
فيصل: نعم يمه ..
ام مناف: عن الحركه الزايده زين ..
فيصل: ان شاء الله ..
فارس: يلا يمه .. احنا رايحين الحين .. تامرونا على شي من هناك .. قاصركم شي ؟
ام مناف: لا يبه .. تحملوا بروحكم .. 
مشى فارس وركب السياره كان فيصل قاعد جنبه وعبدالله قاعد ورا فيصل .. التفت فارس على عبدالله ..
فارس: عبدالله تعال اقعد جدام معانا .. 
عبدالله رفع راسه: زين .. 
ركب معاهم جدام والتفت على فارس وابتسم له .. طالعه فارس وبادله نفس الابتسامه ومسح على راسه .. 
فيصل: عبود ضحكت ..
فارس: ليش ؟
فيصل: هو كله زعلان ..
فارس: ما لازم نزعل هالكثر .. لازم نضحك صح عبدالله ..
عبدالله: قولي عبود .. 
فارس ضحك: ههههه .. ولا يهمك عبود ..
عبدالله ضحك: اي جي احلى .. 
حرك فارس من فريجهم وهو طالع على الشارع التفت صوب فيصل وعبدالله وانتبه على ثيابهم ونعلهم .. كسروا خاطره .. 
فارس" اول ما نوصل المجمع ببدل لهم ملابسهم ان شاء الله .. مساكين فديتهم والله " .. كان يمشي بهدوء ويسولف مع فيصل وعبدالله ..
فيصل: فارس: انا وديت جوالي المدرسه ذاك اليوم .. والصبيان اقتهروا ..
فارس: ليش؟
فيصل: لانهم دوم يحروني ان عندهم جوالات وانا لا .. ويوم طلعت لي الجوال قلت لهم اني طلعت جوال ما صدقوني .. بس يوم وديته كلهم تموا يطالعوني .. لا جوالي بعد جديد مثلهم ..
فارس: يه عندك اياهم .. 
فيصل: هههههه 
فارس: زين يلا يا شباب وصلنا المجمع .. فيصل وعبدالله كانوا يطلون من الدريشه وهم منبهرين وكانوا متوترين اول مره بيدخلون مجمع .. نزل فارس وهم للحين فالسياره يطالعون المجمع من برا .. راح فارس صوب باب وفتحه .. مسك يد فيصل ونزله ومسك عبدالله ونزله .. مشوا جنب فيصل وهم يتلفتون حولهم ويشوفون الناس .. فارس كان ماسك يد عبدالله وفيصل يمشي محاذيهم .. قربوا عند الدري الكهربائي وخافوا منه واستغربوا ..
فارس مسك يد فيصل: يا شباب مافيه شي الدري .. اول ما تشوفون الخط الاصفر دوسوا عليه وبيمشي الدري ..
فيصل كان خايف اما عبدالله كان متمسك بفارس .. 
فارس: زين شباب اول ما قول 3 كلنا نرفع ريولنا وندوس على الخط الاصفر .. اوكي ..
فيصل: اوكي ..
فارس: 1 , 2 , 3 .. كلهم رفعوا ريولهم وداسوا الخط الاصفر .. طالعهم فارس مبتسم .. خلصوا من الدري وعلى طول وداهم فارس محل ملابس اولاد .. فيصل وعبدالله كانوا يشوفون الملابس وهم مستغربين ..
فارس: زين شباب .. انتوا تختارون ولا انا اختار لكم ؟
فيصل: ها ..
فارس انكسر خاطره عليهم " صج انهم ما شافوا الدنيا .. مساكين والله " .. 
فارس: زين انا بختار لكم .. اختار لفيصل بنطلون بيج لين تحت الركبه وركب عليه تي شيرت كحلي .. واختار له صندل بيج .. اما عبدالله خذ له بنطلون اسود وتي شيرت اصفر وجوتي اسود .. 
فارس: يلا شباب دخلوا بدلوا ملابسكم .. 
فيصل: زين .. تعال عبود البسك ..
فارس " وحليلهم " .. 
دخلوا غرفة تبديل الملابس وكل واحد فيهم مستانس انه بيلبس شي جديد .. فارس كان بنتظرهم .. فيصل لبس اخوه وكانت الملابس مرتبه عليه .. طلع عبدالله وشافه فارس وابتسم له .. 
فارس: حلاه على عبود لابس جديد .. 
عبدالله كان مستحي ومنزل راسه .. 
فارس: تعال شوف نفسك فالمرايه تعال يبه .. 
عبدالله اول ما شاف نفسه استانس .. 
عبدالله: الله .. يجنن .. روعه .. حضن فارس بقوه .. وفارس ما توقع ردة فعل عبدالله .. حضنه فارس وشاله ..
طلع فيصل اللي كان مستانس بس البنطلون وسيع عليه .. 
فيصل: البنطلون وسيع وايد .. 
فارس وهو شايل عبدالله: ولا يهمك .. نجيب لك مقاس اصغر .. طلب فارس من الشخص اللي يشتغل بالمحل انه يجيب مقاس اصغر لفيصل ولما قايسه طلع مظبوط عليه .. استانس فيصل وايد .. راح فارس عند الكاشير عشان يدفع .. خذ كلابسهم القديمه وحطها في كيس وطلعو وهم فرحانين .. 
فارس: زين شباب تغديتوا ولا لأ ؟
عبدالله: لا ما تغدينا ..
فارس: يلا نروح ناكل بعدين نكمل مشوارنا زين ..
فيصل وعبدالله ان شاء الله .. 
راحوا صوب المطاعم .. و كانوا منبهرين .. وفارس يطالعهم وقلبه معوره بس في نفس الوقت استانس لانه فرحهم .. 
فارس: يا شباب هالقسم كامل للمطاعم .. خل نمشي ونشوف اللي بعجبكم ..
عبدالله أشر على مطعم يسوي المعكرونه ( الباستا )
عبدالله: انا ابي هاذي .. 
فارس: ولا يهمك .. فيصل وانت شو في خاطرك ..
فيصل: باخذ نفس عبود ..
فارس: حلو .. طلب لهم كل واحد طبق وتموا ياكلون .. فارس توقعهم بياكون بسرعه او بهمجيه بس شاف العكس .. كانوا ياكلون بأذب وبهدوء .. 
فيصل قرب صحنه: فارس تفضل .. 
فارس: بالعافيه يبه .. انا متغدي .. 
ابتسم له فيصل: عبود بسم الله ..
عبدالله: بسم الله .. 
فارس " ماشاء الله عليهم .. سموا وكلوا بهدوء وادب .. والله عرفت تربي ام مناف .. الله يخليها لعيالها " .. 
خلصوا الشباب .. وطلب لهم فارس ايس كريم وطلب له معاهم .. تموا هم الثلاثه يضحكون على بعض ..
فارس: كشخه شكلنا واحنا نلحس الايس كريم مثل اليهال .. 
الكل: ههههههه
عبدالله: انا توني صغير .. انتوا اللي شكلكم يضحك ..
فارس: مصدق نفسك يالنونو ..
عبدالله: اي توني نونو .. 
فيصل: مشكله الثقه فالنفس ..
الكل: هههههههه 
بعد ما خلصوا راحوا يكملون مشوارهم .. وداهم فارس اكثر من محل وخذوا لهم ملابس وكانوا فرحانين فيها .. مروا عند محل مجوهرات .. لفت انتباه فارس عقد حلو على شكل فراش صغار حول بعض .. كان مرصع بالاحجار الكريمه الملونه .. دخل المحل وسأل عنه .. قرر ياخذه امناف .. بدون تردد خذه وطلع من الشباب راحوا صوب الالعاب .. ونسهم فالالعاب لي صدعوا من كثر اللعب .. كانت الساعه 8 بالضبط .. خلصوا كل مشاويرهم ولعبهم .. 
فارس: ها شباب تبون شي ؟
عبدالله: ابي اخذ شنطه حق المدرسه .. اللي عندي قديمه وتشققت ..
فارس: من عيوني .. بنطلع من المجمع وبوديكم المكتبه اخذوا اللي تبونه ..
عبدالله نط من الوناسه: هي هي هي .. 
فارس: وحليلك يا عبود .. التفت على فيصل اللي الابتسامه ما فارقت شفاهه .. ها فيصل في خاطرك شي ؟
فيصل: لا الحمدلله .. ما قصرت يا فارس .. 
فارس: انتوا اخواني يا فيصل .. 
فيصل: جزاك الله خير ..
فارس: الله يسلمك .. يلا شباب نروح المكتبه ..
عبدالله: يلا .. وراح يركض قبلهم .. ركبوا السياره ومروا المكتبه وكل منهم خذ له اغراض للمدرسه من دفاتر واقلام وعبدالله خذ له شنطه .. خلصوا من المكتبه ورجعوا البيت .. عبدالله نام فالسياره من التعب .. اما فيصل فكان مستانس ويسولف مع فارس .. فارس وايد حب فيصل وحب شخصيته .. وصلوا البيت الساعه 9 بالضبط ..
فارس: عبود نام فديته .. افتح الشنطه ونزل الاغراض وناد امك او اختك يشلون عبود .. 
فيصل: ان شاء الله .. 
دخل فيصل البيت ومناف استغربت منه .. 
مناف: فيصل حبيبي .. شهالزين ..
فيصل مساك ملابسه: فارس شراها لي .. تعالي شلي عبود نام فالسياره ..
مناف طالعت اخوها بفرح: ان شاء .. راحت لبست عبايتها وطلعت وشافت فيصل داخل ومعاه اكياس وايد .. وشافت فارس واقف وشايل عبدالله .. تم يطالعها مبتسم ..
.............


فارس: تعالي اخذي اخوج .. 
مناف: ان شاء الله .. قربت من فارس وهو ما شل عينه من عليها .. خذت عبدالله من يد فارس ولامست ايدها صدر فارس .. 
همس لها فارس: صبري شوي .. 
مناف: نعم .. 
راح عند السياره وخذ كيس صغير وعطاها اياه ..
فارس: لاجمل مناف فالدنيا ..
مناف نزلت راسها: ما كان له داعي .. 
فارس: لعيونج كل شي يهون .. زين دشي اسمح صوت امج ..
راحت مناف داخل وشافتها امها وهي شايله اخوها .. طلعت عند الباب وكلمت فارس وخانقتها العبره ..
ام مناف: ليش كل هاي يبه ؟
فارس منزل راسه: يمه .. انتوا مثل اهلي .. 
ام مناف: جزاك الله خير يبه .. 
فارس: يمه نادي لي فيصل الله لا يهينج ..
ام مناف: ان شاء الله يبه .. راحت داخل تناديه .. وفارس كان يتفكر في ملامح ام مناف .. عبدالله يشبها وايد نفس العيون والخشم .. حتى طريقة الكلام ..
فارس " سبحان الله .. عبود فديته وايد يشبه امه .. الله يحفظه " .. طلع فيصل لفارس ..
فيصل: نعم فارس ..
فارس: اسمع ان شاء الله الاسبوع الجاي بمركم بنروح نفصل ثياب .. ونشتري نعل .. 
فيصل مبتسم: ان شاء الله .. ما تقصر يا فارس ..
فارس: تسلم حبيبي .. ها ام فيصل تامريني على شي الغاليه ؟
ام مناف: لا يبه ما قصرت .. جزاك الله خير وموفق وين ما تروح يبه .. 
فارس: جزاج الله خير على هالدعوه .. يلا يبه انا ماشي ..
ام مناف: الله يحفظك يبه .. 
ركب السياره وهو فرحان وراضي عن نفسه .. اما مناف دخلت اخوها الغرفه وخشت الكيس في كبتها .. راحت الصاله تشوف اغراض فيصل وعبدالله .. 
فيصل: يمه والله ونسنا .. لعبنا وشرينا ملابس وكلنا وحتى هو وايد طيب يضحك ويسولف معانا .. 
ام مناف: جزاه الله خير .. بس خذ لكم ملابس وايد .. 
فيصل: اول شي ودانا وشرا لنا الملابس اللي علينا .. وبعدين رحنا تغدينا .. 
مناف تشوف الملابس: والله ماقصر .. جزاه الله خير .. 
فيصل: يمه تدرين ان عبود يضحك معاه ويسولف ويضخك ..
مناف وامها استغربوا: صج!! ..
فيصل: اي .. اول ما ركبنا السياره قاله تعال اقعد جدام معانا .. وتم يسولف معاه وعبود يضحك معاه عادي ..
مناف" فديتك يا فارس": الحمدلله .. 
فيصل: شوفي بكره لي قام عبود من النوم شلون بيكون مستانس .. حتى خذنا المكتبه وشرا حق عبود شنطه جديده .. 
ام مناف تمت تدعي لفارس من قلبها .. اما مناف فكانت مستانسه على فارس وفرحت يوم شافت الفرحه بعيون اخوانها .. 
عمت الفرحه بيت بومحمد بخبر موافقة مريم على خطبة خالد .. 
ام محمد باست ولدها: فديت ولدي والله .. مبروك يبه تستاهل ..
خالد: الله يبارك فيج الغاليه .. ان شاء الله نفرح بعلي وفاضل .. 
ام محمد وسط دموعها: آمين يا رب .. 
محمد: تستاهل يا بوليد .. واخيرا بتدخل القفص .. 
خالد: الله يبارك فيك .. 
دخلت ساره والكل التفت عليها .. مشت بهدوء سلمت وباست راس عمتها ( ام محمد ) ..
ساره: مبروك خالد .. تستاهل .. الفال حق الباقي ..
خالد: الله يبارك فيج ..
الريم وعلي وفاضل وسلطان سلمو على خالد وباركوا له بهالمناسبه السعيده .. اما في بيت بوفارس مريم كانت ميته من الخجل .. ام فارس كانت طايره من الوناسه ..
ام فارس: فديت بنتي غدت عروس .. الفال حق ايماني وفطيم ..
بوفارس: آمين يا رب .. تستاهل مريم .. وخالد ريال وينشد فيه الظهر ..
عبدالعزيز: بس شديد مثل عمي ..
مريم" الله يعينا" .. 
بوفارس: ما عليج من هالكلام .. الريال مع مرته غير ومع عياله وباقي الناس غير .. 
ام فارس: عدل كلام ابوج .. 
فاطمه: مبروك يا عروسه والله يهنيج حياتي ..
مريم: الله يبارك فيج والفال لج وحق ايماني ..
جاسم: وانا ..
الكل: ههههههه .. 
ايمان: بس تكلم فيلسوف زمانه .. 
جاسم: شو فيها يعني .. 
ايمان: انت وينك وين العرس .. قصير وتبي تسوي لك راس وتعرس بعد ..
الكل: هههههههه 
دخل فارس: بصراحه الجسمي .. قطعتك ايماني ..
جاسم: انا ساكت عنها الحين .. بس جدامكم حاشمها .. ولا اعرف انتف ريشها ..
فارس: من استويت جسوم وانت تقول هالكلام ..
ام فارس: يه .. حدكم عن الجسمي .. ترا وراه ام ماترحم ..
جاسم: ايوه ايوه .. عاشت امي .. 
بوفارس: جويسم يالديايه .. يقطعونك الحريم ..
جاسم يغطي ويهه بيده: لالالا .. يبه ارجوك لاتزيد الطين بله ..
الكل: هههههه 
فارس سلم على مريم اخته وبارك لها .. وعبدالعزيز بعد سلم على مريم وبارك لها .. 
ام فارس: ها يا فارس .. شو قلت عن ذاك الموضوع ؟
فارس: اي موضوع !
ام فارس: العرس .. 
فارس: يمه ارجوج .. مابي اسمع عن هالموضوع كلش .. 
ام فارس: يعلك العافيه .. لي متى بتم جي ؟
فارس: والله اني بجي بنفسي بقولج ابغي هاذي .. 
ام فارس: منو تكون هاذي ؟
فارس: للحين مادري من ؟
ام فارس: ولدي واعرفك عدل .. في حد في بالك ؟
فارس تنرفز: لأ لأ لأ .. قلنا لأ .. فضيها سيره .. قام من مكانه وهو معصب .. طلع وراح غرفته على طول .. 
فاطمه لحقت اخوها .. ام بوفارس صرف اللي قاعدين ومسك زوجته .. 
بوفارس: عيالي فديتكم .. خلوني شوي مع امكم .. قاموا عيال بوفارس كلهم وراحوا فوق .. 
بوفارس: يا مزنه خفي على الولد .. لاتقعدين تاكلين قلبه كل شوي على الموضوع .. 
ام فارس: ولدي ومن حقي افرح فيه ..
بوفارس: وفارس بعد ولدي وابي افرح فيه ..بس لا تقعدينعلى الطلعه والدخله تفتحين معاه الموضوع .. ولا جدام اخوانه وخواته .. لا يبه ما يصير هالكلام .. الولد بيمل .. الا مل وبيركب راسه .. وانتي تعرفينه ..
ام فارس تهز ريولها: انا بسكت عنه الحين .. بس بشوف لي متى بيتمادى هالولد .. 
بوفارس بضيقه: يا ام فارس .. لا تشدين مع العيال .. شوفي ثنين يسون اللي براسهم ويعاندون .. فارس وايمان لا توقفين في طريقهم ولا تقررين عنهم .. 
ام فارس مو عاجبها: مو مشكله مو مكشله .. 
بوفارس بعصبيه: شوفي يا ام فارس .. انا اسكت عن اشياء وايد وتعرفيني لما اعصب .. فماله داعي يصير هالشي .. خلي النفس راضيه .. لاني ما اتكلم فالهوا عشان كل شوي تقولين لي مو مشكله وتسكتيني بكلمتين .. 
ام فارس نزلت راسها: السموحه منك ..
بوفارس قام من مكانه: اتقي شر الحليم اذا غضب .. 
طلع عنها وهو معصب .. راح الغرفه حط راسه ونام .. اما فاطمه على طول دخلت عند فارس وتمت تهديه وتواسيه .. 
فاطمه: فارس .. تعرف امي .. ليش مكدر نفسك ؟
فارس: فطيم .. كرهتني بالعرس وطاريه .. 
فاطمه: معليه استحمل امي .. بس لاتلومها في نفس الوقت .. يعني انت كبرت وتبي تشوف عيالك .. 
فارس: فطيم انا مقدر هالشي .. بس لا تجبروني .. انا مومتهيء للزواج الحين ..
فاطمه: شلون ؟
فارس: الحمدلله من ناحية الماده قادر على العرس وتكاليفه .. بس من الناحيه النفسيه مو متهيء ولا مستعد ..
فاطمه: فارس فديتك .. انا اختك .. اذا في خاطرك شي قولي ..
فارس " آه يا فطيم .. محد صايدني الا انتي ": مافي شي بخاطري .. 
فاطمه: على راحتك .. انت تعرف انك اي وقت تبي تتكلم انا موجوده ..
فارس مسك يدها: ان شاء الله يا جلالة الملكه فاطمه بنت محمد ..
فاطمه: ههههههه .. فارس عليك حركات .. 
فارس: الله لا يخليني منكم .. 
فاطمه: آمين .. زين فديتك .. ارتاح الحين .. ومثل ما قلت لك .. شوي شوي علي الوالد .. وانت لا تتنرفز وايد جدامها .. تمالك اعصابك ..
فارس: ولا يهمج .. 
فاطمه وهي طالعه: تامرني على شي فديتك ؟
فارس: لا الغاليه .. تسلمين لي .. 
طلعت فاطمه من عند فارس .. وفارس كان يفكر في كلام امه .. تضايق منه وايد .. بس لما جات على باله مناف استانس واتصل لها على طول .. 
بعد عناء يوم شاق .. تغفو العيون بهدوء وتتمتع بظلمة وسكينة الليل .. ولابد لعتمة الليل الزوال .. ولابد لشمس يوم جديد ان تشرق وتنور ارض الاحلام بالحب والموده والرحمه .. تنسحب قطرات الندى وتتبخر اختباءً في انتظار الليل ليحل بعتمته وظلمته .. وتمر الايام .. تغيب شمس وتشرق شمس .. وفي احد هذه الايام .. 
يفتح يوسف عيونه على آخر رساله من فاطمه .. يشم ريحة الورقه وهو مبتسم .. 
يوسف " آه يالله على الصبح المعطر بريحة الغاليه " .. قام من فراشه بنشاط .. وقف يشوف انعكاس صورته في المرايه .. ابتسم بثقه رفع حاجب وكان يفكر في فاطمه .. تخيلها واقفه جنبه و مبتسمه .. رتب شعره وتعطر ونزل .. صبح على اخته وخاله .. سلمان كان يسولف مع الجوهره عن ابراهيم .. 
سلمان: ها جوجو .. شخبار عريس الغفله ؟
الجوهره منحرجه: خالي .. 
سلمان مبتسم: ههههه .. زين قولي لي وش قلتوا ؟
الجوهره: عاااد خالي .. 
سلمان: وحليلج يا جوجو .. 
الجوهره: ما قلنا شي .. بس حددنا يوم الخطوبه .. يعني بعد اسبوعين تقريبا ..
سلمان: حلو .. الله يوفقج بنتي ..
الجوهره: الله يسلمك خالي .. 
دخل عليهم يوسف هو مبتسم وباين عليه الفرح ..
يوسف: صباح الورد للورد ..
الجوهره: هلا بيوسف .. شحالك اخوي ؟
يوسف: الحمدلله .. شحالك خالي .؟
سلمان: هلا والله ..
الجوهره: يه ية يوسف .. وش هالوناسه على الصبح ؟
يوسف: انا دوم مستانس ..
سلمان بخبث: بس هاليومين بزياده ..
يوسف التفت على سلمان مبتسم: حلوه منك .. كثر منها ..
سلمان ويوسف: ههههههه ..
الجوهره اطالعهم: وشو اللي خاشينه يا حلوين ؟
سلمان: انا ما خشيت شي .. هاي يوسف ..
الجوهره: يويو .. اعترف وش وراك ؟ 
يوسف: حلوه يويو .. بس مابي اسمعها مره ثانيه ..
سلمان والجوهره: هههههههه 
هنادي دخلت عليهم وهي ميته من التعب .. قعدت على الكرسي وحطت راسها على الطاوله وهي مغمضه عيونها الكل كان ينتظرها تتكلم ومستغربين منها .. 
سلمان: صح النوم بوالشباب ..
هنادي وهي مغمضه عيونها: هلا هلا ..
سلمان: شفيج هنوده .. ما نمتي عدل ؟
هنادي: لا خالي ما نمت ..
سلمان: ليش ؟
هنادي: عندي امتحان وتميت ادرس .. لان الماده وايد صعبه .. 
الجوهره: زين على الاقل تكلمتي عشان الواحد يسوي لج شي مني مناك .. 
هنادي: عادي .. بس جوجو فديتج ابي اقوى قهوه على الارض ..
يوسف: باعطيج بوسه قويه وبتصحصحج عدل ..
الجوهره اطالع يوسف: لا يوسف .. انت فيك شي ..
سلمان ويوسف طالعوا بعض: ههههههه .. 
هنادي: والله لو بتسوي فيني جي بوستك عطني اياها .. 
الكل: هههههههههه 
قام يوسف بيطلع: يلا يا جماعه انا طالع تامروني على شي ؟
الجوهره: لا سلامتك فديتك .. 
سلمان: الله يحفظك ..
هنادي: تعال عطني البوسه قبل ما تروح .. 
يوسف قرب منها وباس راسها: مووووح يا اغلى اخت .. الله يوفقج فديتج .. 
الجوهره: ما تريقت ؟
يوسف وهو ماسك كوب الشاي: بس يكفيني هالكوب ..
الجوهره: الله يحفظك الغالي ..
يوسف: سلام .. 
طلع وهو فرحان .. ركب السياره وحط الكتاب على السيت اللي جنبه .. تم يطالع الكتاب وهو مبتسم .. 
يوسف " فديت فاطمه والله " .. طلع من الحوش وهو طالع فالشارع كان يسوق بهدوء وهو فرحان .. وقف عند الاشارات وكان يطالع جدامه .. التفت على يساره الا شاف بنت في السياره اللي جنبه وكانت تشوفه وهي مبتسمه طالعها وصد عنها .. رد التفت مره ثانيه لان ويه البنت كان مألوف بالنسبه له .. تمت البنت تناظره وابتسمت له 
عرفها يوسف .. هاي البنت اللي كانت تتحرش فيه فالمطعم .. استغرب الصدف اللي جمعت بينهم .. فتحت الاشاره وحرك السياره .. البنت كانت تسوق .. حركت ورا يوسف .. و ما انتبه انها لحقته بالسياره .. لما قرب من الشغل شاف سيارتها وراه استغرب .. تمت واقفه فالسياره عند المواقف ويوسف نزل من السياره والتفت عليها وهو مستغرب .. دخل المكتب وهو متعجب .. اتصل في عبدالعزيز .. 
يوسف: صباح الورد ..
عبدالعزيز: هلا وغلا .. صباح الفل ..
يوسف: يه يه يه .. كل هالكلام لي ..
عبدالعزيز: لاتصدق نفسك .. بس صبحت عليك .. 
يوسف: حركت مشاعري يا ولد .. 
عبدالعزيز: حركت مشاعرك .. زين امسكها ..
يوسف: هههههههه .. حلوه منك .. 
عبدالعزيز: شحالك يا رجل ؟ 
يوسف: طيب .. وانت شمسوي؟
عبدالعزيز: ما سويت شي ..
يوسف: اعترف .. شمسوي ؟
عبدالعزيز: ماسويت شي .. لاتعلم امي ..
يوسف وعبدالعزيز: هههههه ..
عبدالعزيز: تعال .. ما قلت لي شو صار على البحث ؟
يوسف: جزاكم الله خير .. بس في شغله بسيطه اختي تبي تعرفها .. 
عبدالعزيز: ولايهمك .. حاضرين لك .. 
يوسف: ما تقصر .. 
عبدالعزيز: ولو انت تمون يا بوخليفه ..
يوسف: متى بترجع من الجامعه اليوم ؟
عبدالعزيز: اليوم ما عندي الا محاضره وحده الساعه 10 .. باخلص وبروح البيت .. 
يوسف: حلو .. انا باستأذن على الساعه 12 وبمرك ..
عبدالعزيز: حياك على الغدا عندنا .. 
يوسف: ما تقصر الغالي ..
عبدالعزيز: شو رايك نتلاقى عند بيتكم تنزل سيارتك ونروح بيتنا نتغدا ؟
يوسف: والله فكره معقوله ..
عبدالعزيز: عيل قدام يا ولد ..
يوسف: صار الغالي ..
عبدالعزيز: نتلاقى الساعه 11 ونص عند بيتكم ..
يوسف: بأذن الله ..
عبدالعزيز: اوكي عيل .. يلا سلام ..
يوسف: سلام ..
سكر يوسف وهو فرحان " فديت ريحة الغاليه .. باتغدى من نفس الغدا اللي بتتغدا منه .. ايه عليها " .. 
في هالاثناء فاطمه كانت قاعده في الكفتيريا وحاطه يدها على خدها وتفكر في يوسف .. كانت مبتسمه وسرحانه بعالم الحب اللي مافيه الا هي ويوسف .. 
فاطمه " بتوحشني رسايل الحب والغرام .. يا ترى بقرى أي رسايل من بعد اليوم ؟ " .. كانت تفكر في اشياء وايد .. فتحت كتابها وتمت تكتب وتراجع المحاضره .. رفعت راسها وطاحت عينها على مناف اللي كانت سرحانه فيها .. مناف انتبهت ان فاطمه اطالعها نزلت راسها بخجل وابتسامه بريئه .. فاطمه ابتسمت وتمت تفكر في مناف 
فاطمه " ماشاءالله عليها هالبنت ما شفت بجمالها .. جذابه وتبهر الواحد بحسنها " .. مناف على طول قامت من مكانها وراحت تتمشى في الحديقه اللي برا الكفتيريا .. 
فاطمه " وحليلها خجوله .. تجنن ماشاءالله عليها .. بس ليش دوم اشوفها بروحها .. ماعندها صديقات ؟! " .. تمت فاطمه تتفكر في مناف وملامحها .. طلعت فاطمه من الكفتيريا تدور على مناف في الحديقه اللي برا الكفتيريا لقتها قاعده تحت شيره وكانت سرحانه وهي تلعب بالغصن .. قربت منها فاطمه وسلمت .. 
فاطمه مبتسمه: السلام عليكم ..
مناف رفعت راسها بخجل: وعليكم السلام .. 
فاطمه: ممكن اقعد معاج ؟
مناف مبتسمه: اي تفضلي .. 
فاطمه قعدت جنبها: مشكوره .. انا فاطمه سنه ثالثه
مناف: تشرفنا .. وانا مناف سنه ثانيه .. 
فاطمه: مناف .. اسمج حلو وغريب .. شو معناته ؟
مناف: حلة دنياج .. ممممم مناف ... مأخوذ من نايف وهو العلو ..
فاطمه: ماشاءالله .. روعه اسمج ..
مناف مبتسمه: واسمج بعد حلوه .. فاطمه الزهراء من بنات الرسول عليه السلام .. 
فاطمه: عليه الصلاة والسلام .. تسلمين حبوبتي .. الساعه كم تخلصين محاضراتج اليوم ؟
مناف: الساعه 2 الظهر بخلص اخر محاضره ..
فاطمه: يا حظج .. انا اخر محاضره بتخلص الساعه 4 العصر .. 
مناف: الله يعينج .. 
فاطمه: الجو حلو هالايام ..
مناف: روعه الجو .. احب اقعد هني .. لان الجو ما يتعوض .. بصراحه فالسنه مره نعيش هالجو الحلو ..
فاطمه: اي والله فالسنه مره .. رن جوال فاطمه .. وردت ..
فاطمه: هلا مريامي ..
مريم: انتي وين ؟
فاطمه: فالحديقه برا .. تعالي الجو حلو ..
مريم: زين ..
فاطمه: لطيفه معاج ؟
مريم: لا .. شفتها وانا طالعه من المحاضره .. قالت لي بتروح تكلم الدكتور وبترجع .. 
فاطمه: اها .. 
مريم: شو تسوين قاعده فالحديقه ؟
فاطمه: الجو حلو .. 
مريم شافت اختها وأشرت عليها من بعيد: من اللي معاج ؟
فاطمه: تعالي يلا .. 
مريم قربت منهم وهي تشوف مناف باستغراب .. 
مريم " اول مره اشوف هالجميله .. من تكون ؟ ومن وين تعرفت عليها فطوم؟ " قربت منهم وسلمت .. 
فاطمه: هلا اختي .. 
مريم: هلا والله .. من الاخت ؟
مناف طالعت مريم وابتسمت .. 
فاطمه: مريم هاي مناف .. مناف هاي مريم اختي .. 
مناف وقفت تسلم على مريم .. مريم عجبها تهذيب مناف .. سلمت عليها وقعدت على الارض معاهم ..
فاطمه: مريم اختي الاصغر مني .. وتوها سنه اولى ..
مناف: تشرفنا يا مريم .. والله يعينج على الجامعه ..
مريم: لا بالعكس وناسه احيانا ..
مناف: الحين تقولين وناسه بس وقت الامتحانات بتعرفين الوناسه صح .. 
مريم: فطيم قالت لي نفس الكلام .. بس للحين ما وصلت للمرحله اللي تقولون عنها ..
الكل: ههههههه ..
تمت مريم تسولف مع مناف بحريه .. وفاطمه كانت تتفكر في مناف .. حست بغموض محيط بمناف .. 
فاطمه " باين عليها البساطه .. دوم بعبايتها والشيله .. حتى شنطتها على قدها .. وحليلها .. " 
مناف شافت الساعه: اوه باتأخر على المحاضره .. لازم اروح .. اشوفكم وقت ثاني يا بنات .. وبصراحه تشرفت بمعرفتكم .. الله يخليكم لبعض .. 
فاطمه: الشرف لنا حبوبه .. 
مريم: خل نشوفج عاد .. 
مناف وهي رايحه سلمت عليهم: ان شاءالله فديتكم .. مع السلامه .. راحت مناف والخوات كانوا يطالعونها باعجاب .. 
فاطمه: جميله .. 
مريم: اي ماشاءالله عليها .. من وين عرفتيها فطيم ؟
فاطمه: دوم اشوفها ونبتسم لبعض .. اليوم تعرفت عليها .. 
مريم: ماشاءالله عليها وايد هاديه .. بس لاحظت عليها يعني ملابسها وشنطتها .. تحسينها ..
فاطمه تقاطعها: على قدها صح ..
مريم: اي حدها .. 
فاطمه: بس وايد ذربه وخلوقه .. بصراحه مادري خذت عنها هالانطباع وانا ما عرفتها الا هالنص ساعه بس
مريم: سبحان الله .. في ناس من تشوفينهم ترتاحين لهم .. وفي ناس تكشين منهم اعوذ بالله .. 
فاطمه: عدل كلامج .. لطوف الدبه وينها هاذي .. ساعه عند الدكتور .. 
مريم: مادري عنها .. زين قومي نروح داخل ابي اكل شي جوعانه ..
فاطمه: زين يلا .. 
مناف راحت المحاضره وهي فرحانه .. اول مره تكلم حد فالجامعه .. 
مناف " ماشاءالله عليهم حبوبات هالخوات .. بس سنتين فالجامعه واول مره احس اني مرتاحه فالجامعه .. وحليلها فاطمه باين عليها طيبه .. ومريم اختها وايد اجتماعيه .. " .. دخل الدكتور القاعه وكان يسجل الحضور والغياب .. رفع راسه وهو ينادي مناف .. مناف رفعت يدها وطالعت الدكتور .. تم الدكتور يطالعها ونزل راسه بسرعه وكمل باقي الاسامي .. مناف طلعت جوالها وطرشت مسج لفارس .. 
(( وحشتني حبيبي .. اول ماخلص المحاضره باتصل فيك )) .. طالعت الجوال وابتسمت .. بدى الدكتور المحاضره وطول الوقت وهو يطالع مناف .. ماقدر يشل عيونه من عليها .. مناف كانت منحرجه .. وصلها مسج من فارس قرته وكان المسج (( فديتج يا قلبه انتي .. الحين عندي اجتماع مع ناس جاين من اليايبان .. و متملل من الاجتماع .. خليت ولد عمي يسوي كل شي .. متملل حدي .. جزاج الله خير على هالمسج اللي رد فيني الروح ياقلبه انتي )) .. مناف قرت المسج وابتسمت .. ردت عليه على طول ..
(( ههههههه .. فديت المتملل انا .. تذكرني وما راح تتملل .. احبك يا فارس )) .. رفعت راسها وشافت الدكتور يطالعها وهو مبتسم ويطالع الجوال .. انحرجت ونزلت راسها .. حست انه ما كان له داعي تمسج فارس وقت المحاضره ..
انتهت المحاضره على الوقت .. وطلعوا البنات من القاعه .. ومناف كانت من بينهم وناداها الدكتور 
الدكتور: لو سمحتي مناف ..
مناف التفتت على الدكتور باحراج: نعم دكتور ..
الدكتور: ممكن اتكلم معاج شوي ؟
مناف منزله راسها: ان شاءالله دكتور .. 
الدكتور: تفضلي قعدي .. 
قعدت مناف وكانت متوتره وخايفه .. فضت قاعة المحاضره الا من مناف والدكتور اللي كان مشغول يرتب اوراقه حط اوراقه في الشنطه والتفت على مناف .. طالعها بنظرة اعجاب وقعد على الكرسي .. مناف كانت منزله راسها وماسكه الجوال ويدها عرقت من التوتر .. الدكتور سحب له كرسي و واجه مناف .. 
الدكتور: شخبارج يا مناف ؟
مناف منزله راسها: الحمدلله دكتور ..
الدكتور: ليش متوتره وقلقه يا مناف ؟
مناف: نعم !
الدكتور: احم .. شخبارج مع الدراسه ؟ كل شي تمام ؟
مناف: الحمدلله دكتور .. رفعت راسها و تمت اطالع الدريشه وهي تتكلم .. دكتور انا آسفه ..
الدكتور: ليش ؟
مناف: لاني ما كنت منتبهه للمحاضره وانشغلت مع الجوال ..
الدكتور: ولا يهمج .. اتمنى ما يتكرر هالتصرف يا مناف .. انتي من اكثر الطالبات اللي يهموني .. اقصد يعني لانج شاطره فلاتخلين الجوال يشغلج عن المحاضره .. ومحاضرة اليوم وايد مهمه .. بتجي منها اسئله في الامتحان .. 
مناف: آسفه دكتور .. 
الدكتور: انا بلخص لج المحاضره وبعطيج اياها بكره في محاضرة الساعه 12 الظهر .. 
مناف منزله راسها: تسلم دكتور .. ماله داعي .. انا بلخص الماده بنفسي ولا باخذها من اي من البنات ..
الدكتور: تلخصين الماده كلها ليش ؟ انا بلخص محاضرة اليوم .. هاي اللي تحتاجينها .. 
مناف: شكرا دكتور .. في شي ثاني بعد دكتور ؟
الدكتور مبتسم: لا مافي شي .. بس انتبهي لدروسج وشدي حيلج ..
مناف: ان شاءالله .. قامت بتطلع من القاعه وطاح الجوال من يدها .. 
مناف نزلت تاخذ الجوال من الارض ونزل الدكتور معاها بنفس الوقت .. مد يده قبلها وخذ الجوال .. وقفت مناف والدكتور مد يده عشان يعطيها الجوال .. تلاقت عيونه بعيون مناف .. سرح الدكتور بعيونها .. اما مناف انحرجت وحست بالتوتر والخوف .. 
مناف: الجوال دكتور ..
الدكتور: آسف .. تفضلي .. عطاها الجوال وهو مو قادر ينسى عيونها .. 
استأذنت مناف وطلعت من القاعه وهي قلبها على الجوال لانه انكسر .. اما الدكتور من طلعت مناف وهو في عالم ثاني .. سرح بعيون مناف وجمالها الفتان .. راحت الكفتيريا والجوال في يدها تحول الى قطع .. قعدت وحطته على الطاوله وتمت تشوفه بحزن .. 
مناف " شلون بكلم فارس .. اخاف يتصل والتلفون مبند .. شاسوي يا ربي " .. تذكرت ان عندها الفلوس اللي عطاها اياها فارس ذاك اليوم .. راحت وشرت كرت و اتصلت له من تلفون الجامعه .. فارس كان في الاجتماع ورن جواله شاف الرقم غريب فرد على طول .. 
فارس: السلام عليكم ..
مناف بحزن: فارس .. 
فارس طلع من غرفة الاجتماع: شو فيج حياتي ؟
مناف خانقتها العبره: فارس .. جوالي انكسر .. وصاحت .. 
فارس: فديت هالدموع .. شلون انكسر حياتي .. 
مناف تذكرت الدكتور: طاح من ايدي وانا ابي اطلع من القاعه .. 
فارس: ولا يهمج نجيب لج تلفون يا قلبه انتي .. ليش مزعله نفسج وتصيحين .. 
مناف تمسح دموعها: فديت قلبك يا فارس .. 
فارس قلبه يدق بسرعه: حياتي .. شو فيج .. هالدموع من عشان الجوال انكسر ؟ حد قايل لج شي ؟ متهاوشه مع حد ؟ 
مناف: لا .. مافيني شي .. 
فارس: حبيتي مناف تكلمي .. حد قايل لج شي .. زعلج مو عشان الجوال انا متأكد ..
مناف: ما فيني شي حبيبي .. 
فارس: زين العصر بمر اخذ لج جوال وبجيبه لج ..
مناف: زين الساعه كم ؟ 5 ونص اكون فالبيت .. 
فارس: الساعه 6 بكون عند البيت .. ولا تدرين بتصل في فيصل اخوج لما تشوفينه يتكلم فالتلفون طلعي عند الباب اخذي التلفون .. شو قلتي ؟
مناف: زين .. 
فارس: حياتي اي نوع تبين ؟
مناف: اي شي ما يهمني .. 
فارس: حياتي ليش هالحزن .. خلاص .. باكلمج الليله وبعرف منج كل شي ..
مناف: وش تعرف ما فيني شي فارس ..
فارس: لا فيج .. قلبه يقول فيج شي يا قلبه انتي ..
مناف " فديت قلبك يا فارس": فديتك يا فارس ..
فارس: زين باجيب لج مثل التلفون اللي استخدمه .. 
مناف ابتسمت: فديت قلبك .. لا ابي تلفونك اللي تستخدمه .. 
فارس ضحك: هههه .. ليش يعني اللي استخدمه ؟
مناف: بس .. ابي اشم ريحتك فيه .. 
فارس: واااااااااااي .. باموت انا .. ذبحتيني يا مناف .. ايه عليج ..
مناف منحرجه: عااااد
فارس: فديت الدلع انا .. ولا يهمج اليوم تلفوني عندج .. كم مناف عندي انا ..
مناف منحرجه وتبتسم: الله يخليك لي يا فارس .. 
فارس: زين عندي سؤال حبيبتي ..
مناف: اسأل فديت قلبك ..
فارس: ما تبين راعي التلفون بعد ؟ 
مناف بدلع: لأ ..
فارس يغطي ويهه: ههههههه .. فديت الدلع انا .. بس احلفي انج ما تبين راعي التلفون ..
مناف: بس ابي تلفونه .. وش لي فيه .. مو شي 
فارس: هههههه .. اوريج يالدلوعه .. زين يا قلبي .. خليني ارجع الاجتماع .. وكلميني بعد ساعه الا ربع فديت روحج .. 
مناف: زين حبيبي .. مع السلامه ..
فارس: حياتي .. ما تبين اجيب لج شي وانا جايكم اليوم ؟
مناف: لا حياتي ..
فارس: خير ان شاءالله .. سلام ..
مناف: الله يحفظك .. 
سكرت من فارس وغمضت عيونها وتنفست براحه وهدوء .. 
مناف " فديت قلبك يا فارس .. بس الله يعيني عليك الليله .. الحين يبي يعرف السالفه وماعرف وش اقوله .. اقوله سالفة الدكتور ولا لأ ؟ .. محتاره .. وهالدكتور يخوفني " .. طلعت من الكفتيريا وقعدت تحت الشيره وكان الجو حلو .. فتحت كتابها وتمت تذاكر عشان تضيع الوقت .. كانت الساعه 12 ونص .. وباقي وقت على موعد المحاضره الجايه اللي بتبدى الساعه 2 الظهر .. اما فارس رجع الاجتماع وهو مبتسم .. وخالد كان يطالعه بغضب و لاوي بوزه .. فارس طالعه ورفع حاجب وضحك له ..
فهالاثناء التقى عبدالعزيز بيوسف بعد ما خلص من الجامعه ويوسف استأذن من الدوام .. 
يوسف: حياك بوسعود .. بس عطني شوي بروح ابدل وبرجع ..
عبدالعزيز: خذ راحتك يبه .. 
يوسف: اوكي .. طلع يوسف وراح على طول غرفته عشان يبدل .. شاف سلمان قاعد فالصاله فوق يقرى كتاب .. 
يوسف: السلام عليكم خالي ..
سلمان رفع راسه: عليكم السلام .. شاف ساعته .. اليوم جاي بدري ؟
يوسف: اي .. بطلع شوي مع بوسعود ..
سلمان: اها .. 
يوسف: خالي .. ممكن تنزل الميلس هو ينتظرني تحت ..
سلمان: ولا يهمك .. روح واحنا نقوم بالواجب .. افا عليك ..
يوسف: جزاك الله خير ..
نزل سلمان ومر على المطبخ وطلب من الخدامه تسوي عصير برتقال فرش بارد وتوديه الميلس .. دخل الميلس ولقى عبدالعزيز قاعد ويتعبث بجواله .. 
سلمان: السلام عليكم ..
عبدالعزيز وقف: وعليكم السلام . .هلا والله ..
سلمان: شحالك ؟
عبدالعزيز: طيب الله يسلمك .. انت شو علومك ؟
سلمان: الحمدلله .. تفضل حياك .. 
عبدالعزيز: دام فضلك .. 
سلمان: اخبارك مع الجامعه ؟
عبدالعزيز: والله الحمدلله انطقطق .. 
سلمان: ههههه .. شد حيلك .. ما بتنفعك الا شهادتك .. 
دخلت الخدامه وحطت العصير على الطاوله .. وطلعت .. قرب سلمان العصير لعبدالعزيز .. 
سلمان: تفضل يبه .. 
عبدالعزيز مد يده: تسلم .. شرب عبدالعزيز العصير لانه كان ميت من العطش .. الحمدلله .. جزاكم الله خير ..
سلمان: اجيب لك زياده ؟
عبدالعزيز: لا يكفي .. ترتوي بالجنه ..
سلمان ابتسم: آمين .. وياك الغالي .. 
تم سلمان شوي مع عبدالعزيز ودخل عليهم يوسف .. 
يوسف: هلا وغلا .. 
التفت عليه سلمان مبتسم: هلا يوسف يبه .. مو متغدي معانا ؟
يوسف: لا .. 
عبدالعزيز: اليوم غداه علينا .. حياك سلمان معانا ؟
سلمان: تسلم لي .. غير هالمره .. ماقدر اخلي البنات بروحهم فالبيت ..
عبدالعزيز: بارك الله فيك .. 
يوسف: يلا مشينا بوسعود ..
عبدالعزيز: ان شاء الله .. 
سلمان: الله وياكم .. وسلم لي على بوفارس ..
عبدالعزيز: يبلغ ان شاءالله .. 
طلعوا وهم يسولفون عن الغدا .. 
يوسف: ها بوسعود شبتغدينا اليوم ؟
عبدالعزيز: خير الشيخ .. تكلمني ؟ 
يوسف: لا والله ..
عبدالعزيز: تعرفني .. اعرفك .. في اي علاقه بينا ..
يوسف: نعم نعم الشيخ .. ليش كل هاي ..
عبدالعزيز: حبيبي .. بقولك كلمه وحده تقولها توأمي (( it’s pay back time .. 
يوسف " فديت توأمك انا": صج عاد .. يعني بتعذبني ؟
عبدالعزيز: للحين الموضوع جاري التفكير ..
يوسف: طلقني .. طلقني اقولك .. ماحبك .. ماطيق العيشه معاك .. 
عبدالعزيز ميت من الضحك: ههههههههه .. يوسف الله يغربلك .. 
يوسف: رجعني بيت هلي .. ماحبك خلاص .. 
عبدالعزيز: لا يا حياتي لا تفهميني غلط .. انا احبج بس قلت هالكلام في لحظة غضب .. سامحيني ..
يوسف: لا تترجاني .. ماحبك يا ظالم .. 
عبدالعزيز ماسك كتف يوسف: يا حياتي سامحيني .. ماقدر اعيش بدونج ..
يوسف: وخر عني .. انا اكرهك .. لو ما رجعتني بيت اهلى بانتحر .. 
عبدالعزيز: لا ارجوج ما طيق الحياه بدونج .. لو انتحرتي بانتحر وراج على طول .. 
يوسف: يا ظالم .. لو تحبني انتحر انت اول ..
عبدالعزيز: وخر مناك .. 
يوسف وعبدالعزيز: ههااااااااااي .. ماتوا من الضحك على العبط .. 
عبدالعزيز: بوخليفه .. شو بعد طلقني ..
يوسف: متأثر بالمسلسل اللي شفته امس .. البنت ما تبيه وتبي الطلاق ومعذبه عمرها وهي تتكلم ..
عبدالعزيز: بس ضبطت الدور .. 
يوسف: ههااااااااي .. وانت شي كملت معاي .. 
عبدالعزيز: احم احم .. 
................



يوسف: آآه .. اما احنا .. كلش مو شي ..
عبدالعزيز: من قلب مو شي .. 
وصلوا البيت ونزلوا ..
عبدالعزيز: بوخليفه شو رايك تجي معاي الغرفه .. بدل ما تقعد فالميلس ..
يوسف: لا اخاف اهلك يتضايقون .. 
عبدالعزيز: لا عادي .. محد موجود الحين .. بدري على رجعتهم ..
يوسف: خلاص اللي تشوفه .. 
راحوا فوق غرفة عبدالعزيز .. 
يوسف: حلاه على الغرفه يا بوالزوز .. 
عبدالعزيز: احم احم .. عيل شلون .. 
يوسف: ماشاءالله غرفتك حلوه ومرتبه .. 
عبدالعزيز: زين انا بادخل اصلي خذ راحتك الغالي ..
يوسف: اوكي حبيبي .. 
راح عبدالعزيز يبدل ويصلي .. يوسف تم يدور في غرفة عبدالعزيز وهو يشوف اغراضه والصور .. شاف صوره حق عبدالعزيز و توأمه فاطمه .. كانوا صغار تقريبا 8 سنين .. كانت فاطمه حاضنه عبدالعزيز وشعرها الاسود اللي بعض خصلاته كستنائيه متطايره فالهوا .. وابتسامتها العذبه ذبحت يوسف وهو سرحان بجمالها .. كانت مبتسمه و عبدالعزيز مبتسم نفس ابتسامتها بالضبط .. تم يوسف يشوف الصوره وهو مبتسم .. سمع حس عبدالعزيز وراح قعد على السرير .. 
تم يوسف يشوف الصوره وهو مبتسم .. سمع حس عبدالعزيز وراح قعد على السرير .. 
عبدالعزيز: شو تشرب بوخليفه ؟
يوسف: اي شي عادي .. 
عبدالعزيز: ولا يهمك .. طلع من الغرفه تم فتره وبعدين رجع .. جايب معاه دلة القهوه والشاي .. 
يوسف: حلاه عليك بوسعود .. 
عبدالعزيز مبتسم: احم احم .. عيل شلون .. 
يوسف: لا كبرت يا ولد .. 
عبدالعزيز رفع حاجب: صج عاد .. 
يوسف يضحك: ههههه .. 
عبدالعزيز: زين افصخ غترتك وخذ راحتك محد هني .. 
يوسف يفصخ الغتره: ان شاءالله .. 
تموا يسولفون شوي .. بعدين راح عبدالعزيز عشان يشيك على الغدا في الميلس .. نادا على يوسف ونزلوا يتغدون فالميلس .. وهم يتغدون ..
يوسف: وين فارس اخوك ؟
عبدالعزيز: فارس فالشركه .. 
يوسف: متى يرجع ؟ 
عبدالعزيز: احنا ما نتغدى هالحزه .. بس انا اليوم قلت لهم يخلصون من وقت عشانك ..
يوسف: اها .. نفض يده على السفره وقام يغسل يده ..
عبدالعزيز: اقعد يا ريال ما كلت شي .. 
يوسف: ما قصرتوا .. الحمدلله شبعت ..
عبدالعزيز نفض يده وقام معاه عند المغاسل: بالعافيه يا بوخليفه واسمح لنا على القصور ..
يوسف: رايتكم بيضه .. 
غسلوا يدهم ورجعوا الميلس يسولفون ويضحكون .. كانت الساعه 2 ونص .. دخل عليهم بوفارس وهو مبتسم 
بوفارس: السلام عليكم .. 
قام يوسف وسلم عليه: وعليكم السلام .. شحالك بوفارس ؟
بوفارس: هلا والله .. طيب الله يسلمك .. 
عبدالعزيز يبوس راس ابوه: شحالك يبه ؟
بوفارس: هلا والله عزيز .. شحالكم يا شباب ؟
يوسف: الحمدلله .. 
بوفارس: اخباركم مع اشغالكم .. كل شي تمام ؟
يوسف: الحمدلله تمام .. 
يوفارس: شو اخبار خالك سلمان ؟
يوسف: طيب والله .. ويسلم عليك ..
بوفارس: الله يسلمه .. ها تغديتوا ؟
عبدالعزيز: الحمدلله .. 
بوفارس: عسى ياز لك غدانا يا يوسف ؟
يوسف مبتسم: والله ما قصرتوا والله .. 
بوفارس: بالعافيه يبه .. قام من مكانه .. يلا عيل اخليكم تاخذون راحتكم يبه .. 
عبدالعزيز: فارس وينه يبه ؟
بوفارس وهو طالع: فوق .. تبي اناديه لك ؟
عبدالعزيز: لا مو مشكله .. 
طلع بوفارس ويوسف عبدالعزيز تموا شوي فالميلس .. بعدين راحوا فوق غرفة عبدالعزيز عشان يقيلون هناك .. 
تجمعوا عيال بوفارس على الغدا .. الا مريم وفاطمه لانهم فالجامعه اما عبدالعزيز كان فالغرفه مع يوسف ..
بوفارس: ايمان ..
ايمان: نعم بابا .. 
بوفارس: شو اخبارج مع المدرسه ؟
ايمان نزلت راسها: احم .. الحمدلله ..
بوفارس: شو فيج تبلعمتي يوم طريت المدرسه ؟
ايمان: مافيني شي .. عادي ..
بوفارس: مسويه شي اليوم ؟
ايمان: لا ولا شي .. اليوم مر مثل كل يوم .. 
بوفارس يطالعها بشك: اها .. تغدي زين .. التفت على الجسمي .. اخبار درجات المواد اللي قدمتها يا بطل ؟
جاسم مبتسم: في العلوم والرياضيات جبت العلامه الكامله .. اما فالانجليزي ناقصتني درجه .. 
بوفارس: افا .. 
ام فارس: معليه يبه .. عوضها في ماده ثانيه ..
جاسم: ابي اطلع الاول .. 
بوفارس: ان شاء الله عوضها في باقي المواد وشد حيلك .. وباذن الله بتطلع الاول ..
فارس: يه .. الجسمي .. بعد تبي تطلع الاول .. سلامي عليك .. 
جاسم: لازم .. بس غيري وطالع ايمان .. 
فارس التف على ايمان: يه ايمانو .. من متى تطلعين الاولى .. اللي اعرفه عنج انج غبيه .. من وين جبتي الشطاره ؟
ايمان: بابا .. شوف فارس ..
بوفارس: ايمان بنتي فديتها اعرفها شاطره ..
فارس: لا اكيد تغش .. 
ايمان: انا مو غشاشه .. هاي انت اللي تغش يالكسلان .. 
فارس يضحك: ههههههه .. 
ام فارس طالعت فارس بنظره .. فارس نزل راسه وقام عن الغدا .. 
بوفارس: وين يبه .. ما كملت غداك ..
فارس يطالع امه: شبعت الحمدلله .. 
بوفارس التفت على ام فارس اللي كانت منزله راسها اطالع السفره .. هز راسه وكمل غداه بهدوء ..
فارس راح الغرفه على طول .. سكر باب الغرفه وانسدح على السرير .. مسك جواله وتم يقرى مسجات مناف وهو مبتسم .. 
فارس " فديت قلبج يا مناف " .. غمض عيونه وهو مبتسم .. 

" يشهد الله الوفا فيك هو سر الهوى .. ولا يا مكثر قلوب محبتها سراب .. دايم المشتاق لوكان يشرب مارتوى .. اسأل اللي جرب الحب .. يعطيك الجواب " 
ابراهيم: ها مستعده يا عروسه ؟
الجوهره بدلع: لا ابراهيم .. خلها بعد الخطوبه احلى .. 
ابراهيم: لا انتي .. جوهرتي حبيبتي .. خليني امرج شوي اليوم ..
الجوهره: لا ابراهيمو .. انا مب مستعده ..
ابراهيم: يه .. شنو ابراهيمو .. اوريج انا ..
الجوهره تضحك عليه: ههههههه 
ابراهيم: حياتي .. مو مطول بس ساعه .. 
الجوهره: لا .. بعد حفلة الخطوبه .. ما بقى عليها شي .. وبعدين انا مشغوله .. قاعده اجهز ماعندي وقت 
ابراهيم: عن العياره يا جوهرتي .. 
الجوهره: حياتي .. اوعدك بعد الخطوبه بتشوفي الوقت اللي تبيه .. 
ابراهيم بيأس: زين .. زين .. 
الجوهره: حبيبي انته ..
ابراهيم: اوريج يالدبه .. 
الجوهره تدلع: انا دبه .. الله يسامحك ..
ابراهيم: زين اوريج يالضعيفه ..
الجوهره: ماحبك ..
ابراهيم: واي .. اموت انا فالدلع .. 
الجوهره: بعد ماحبك ..
ابراهيم: بس انا اموت فيج ..
الجوهره: مابي ..
ابراهيم: كله ولا زعل الغاليه .. 
الجوهره: ماحبك .. 
ابراهيم: خلاص عاد هالكثر ما تحبيني .. 
الجوهره: الا اموت فيك وماقدر استغنى عنك يا قلبي ..
ابراهيم: وانا غرقان بحبج يا جوهرتي الثمينه الغاليه .. انتي في قلبي .. 
الجوهره مبتسمه: الله يحفظك لي يا ابراهيم .. الله لا يغير علينا .. 
ابراهيم: زين حبيبتي .. نبي نروح نختار اثاث .. متى تجين معاي ..؟
الجوهره: هممممم .. قلت لك بعد الخطوبه حياتي ..
ابراهيم: اي اعرف حياتي .. بس اقصد متى بعد الخطوبه بالضبط .. انتي قلتي ما راح تسوين عرس .. بتسوين حفله صغيره بس .. 
الجوهره: اي .. 
ابراهيم: معناته هالحفله بتاخذ وقتج كله .. وماراح يكون في وقت نروح نجهز البيت .. 
الجوهره: صح كلامك .. زين حبيبي خلاص بعد الخطوبه على طول نروح نختار .. يعني نخصص يومين فالاسبوع نروح نشوف الاثاث .. 
ابراهيم: حلو .. خليه يكون الصبح عن زحمة العصر .. شقلتي ؟
الجوهره: حلو .. انا بكون ماخذه اجازه .. في وقت يعني ..
ابراهيم: ترا ما راح ياخذ من وقتج وايد .. لان كل شي تقريبا جاهز .. بس باقي لمساتج فالبيت حياتي .. 
الجوهره منحرجه: حياتي والله ابراهيم .. 
ابراهيم: فديتج يا جوهرتي .. زين للحين مصره تشوفيني بعد الخطوبه ...
الجوهره: بروهوووم بذبحك .. 
ابراهيم: هههههه .. زين خلاص .. بس العوزج ..
الجوهره: يالدب ..
ابراهيم: راضي وعسل على قلبي يا قلبي .. قولي اللي تقولينه ..
الجوهره: تعال بقولك ؟
ابراهيم: اجيكم الحين ..
الجوهره معصبه: يا ابراهيم بتتصفق .. خلني اتكلم ..
ابراهيم ميت من الضحك: ههههههه .. زين تكلمي ..
الجوهره: شسالفتك انت و خالي ويوسف اخوي ؟ 
ابراهيم: اي سالفه ؟
الجوهره: شوف لا تخش علي من الحين .. قولي وش اللي وراكم ؟
ابراهيم: هههههه .. ما في شي فديتج .. بس الشباب بيخيمون في البر الاسبوع الجاي .. 
الجوهره: ابراهيم .. هالكلام ما يمشي علي .. قول الصج احسن لك ..
ابراهيم: ههههههه .. هاي الصج ..
الجوهره: هالضحك وراه شي .. تكلم ..
ابراهيم: امري لله .. خالج يبي يروح البر عنده اغراض يبي يتخلص منها .. يقول يبي يحرقها .. عاد انا قلت له شرايك نروح مكان محد يروح له وايد .. يقولون مسكون ويخوف .. بنحفر حفره كبيره .. وبنحط اغراض خالج وبنحط ديناميت وبنفجره .. عشان ما يتم شي .. 
الجوهره بصدمه: وشو هالاغراض اللي خالي يبي يتخلص منها بهالطريقه ؟
ابراهيم: علمي علمج .. هو اقترح علي .. وانا وافقت ومعانا شباب وايد بعد .. 
الجوهره: غريبه .. ما جاب طاري اغراض ولا شي .. انا بالصدفه داخله الصاله واسمعه يقول ليوسف جهز العده بنروح وابراهيم بيجي معانا .. ولما سألتهم عن ايش يتكلمون .. غيروا الموضوع على طول ولا ردوا علي ..
ابراهيم: ان بطلتي حلجج بكلمه يا جوجو .. يا ويلج .. لا تقطعين ويهي جدام خالج واخوج زين ..
الجوهره: ولا يهمك حبيبي .. 
ابراهيم: بنروح مجموعه كبيره .. يعني احسبي انا واخوج وخالج وربع اخوج وخالج وايد ترا .. وبعدين خالج بيجيب كيمرا معاه عشان يصور مادري ليش ؟
الجوهره: غريب خالي .. وايد غامض هالانسان .. 
ابراهيم: الله يعينه .. بصراحه لو انا مريت باللي مره فيه سلمان .. كنت بسوي مثله .. بتخلص من كل ذكرياتي .. 
الجوره بحزن: ايه على خالي فديته والله .. 
ابراهيم بعبط: وانا مب فديتني ..؟
الجوهره: هههههه .. انت فديتك من قبل .. 
ابراهيم: هههههه .. حياتي والله ..
الجوهره: زين حياتي .. لازم اخليك الحين .. بروح اشوف هلي ..
ابراهيم: بارك الله فيج حبيبتي .. كلميني قبل ما تنامين .. 
الجوهره: من عيوني ..
ابراهيم: فديت عيونها انا ..
الجوهره: مع السلامه يا قلبي ..
ابراهيم: الله وياج .. 
الجوهره" شسالفة خالي ؟ .. يعني بيحرق اغراضه مو غلط .. بس يحفر حفره ويحط ديناميت عشان يتخلص منها بهالطريقه الغريبه .. والله انك غريب يا خالي !" 
خالد كان قاعد مع علي وابوه في المكتب .. 
بومحمد: ها خالد يبه .. مستعد ؟
خالد باحراج: حق شو ؟
علي يطالع ابوه: بعد حق شو ؟
خالد ضربه في خاصرته: شو تقصد يبه ؟
علي وبومحمد ضحكوا: ههههههه 
بومحمد: عشان نروح المحكمه ..
خالد: اي .. الحمدلله مستعد ..
رن جوال بومحمد ورد .. خالد التفت على علي بعصبيه ..
خالد: اوريك علوه ..
علي: او انك خجول .. ما يركب عليك .. هههههههه 
خالد: اصبر علي .. حسابك بعدين .. 
علي: خف علينا يالحياوي .. 
خالد مبتسم: جايك الدور .. 
بومحمد انهى مكالمته والتفت على عياله ..
بومحمد: ها خالد .. ما قلت لي .. 
خالد: شو اقولك الغالي ؟
بومحمد: مستعد لدخول القفص .. 
خالد مبتسم: اي الحمدلله .. 
بومحمد: الله يوفقك .. وعقبال علي وفاضل .. 
خالد: خل يشدون حيلهم و يوقفون على ريولهم .. وباذن الله موفقين .. 
بومحمد: ان شاءالله .. 
خالد " اففف .. متى يجي بكره .. آآه يا مرايم واخيرا بتكونين لي " 
بومحمد: انا استأذن يا عيال .. بروح عند عمكم البيت بنطلع شوي .. 
علي وخالد وقفوا عشان ابوهم يمر .. طلع بومحمد وخالد التفت على علي ومسكه من رقبته ..
خالد: اسود الويه .. تستخف دمك ..
علي منزل راسه ويضحك: هههههه .. خلود رقبتي ..
خالد: صج عاد .. تعورك ها ..
علي: ههههه .. شكلك يجنن وانت ويهك محمر .. واااي كنت روعه .. 
خالد يضغط على رقبة علي: دمك عسل يا علوه ..
علي: لا دمي شربات ..
خالد: وجع .. وترك علي ..
علي مبتسم: فاتهم الشباب .. بصراحه كان يبيلك تصوير ..
خالد احتر على اخوه: علوه يالدب .. 
علي ركض وطلع من المكتب وخالد وراه .. 
خالد: ارجع علوه يالرزيل ..
علي: هههههه .. لو انك ريال امسكني ..
خالد يصارخ: علوووووه .. انا ريال غصبن عن اللي ما يرضى ..
محمد كان فالحوش يضبط سيارته مستعد للرحله .. التفت على اخوانه وضحك عليهم ..
محمد: خلود .. يالمعرس .. استح على ويهك تراكض جي .. جنك ياهل ..
خالد وقف عند محمد: اخوك هالكريه يستخف دمه جدام الوالد ..
علي: اعترف ان دمي عسل ؟ 
خالد يحذف على اخوه علبه صغيره: اذلف عن ويهي ..
محمد: خلود .. تحمل بكره لي خذت بنت العم تسوي جي ؟
خالد رافع حاجب: شو اسوي ؟ شو قصدك ؟
محمد: شو الا نلقاك تلاحقها فالحوش ..
محمد و علي: هههااااااااااي ..
علي: كثر منها اخوي .. خلود لقط ويهك يبه .. ههاااااي .. راحت عليك 
خالد: لا والله .. بغيتك عون صرت علي فرعون ..
محمد: يعني بكره بتملج .. واشوفك تراكض ورا هالخبل علوه .. والله انك انرجيت من يوم عرفت انك بتعرس ..
خالد: سود الله ويوهكم اخوان .. 
محمد: ههههه .. عصبي يا ولد ..
علي: زين خلاص جهزتوا الاغراض عشان الرحله ؟ 
محمد: تقريبا .. بس بنروح تقريبا 4 سياير بس .. 
خالد: ليش ؟
محمد: انا اشوف 4 تكفي .. بننقسم ..
علي: احسن .. زين من اللي بيجيب الدناميت ؟
محمد: سلمان قال بيتصرف .. بس ما قال من وين بيجيبه ..
خالد: الله يستر ..
محمد: لو ماتبي تجي تراك مو مجبور ..
خالد: لا عادي عندي .. بس ليش سلمان يبي يفجر بالدناميت .. هالدناميت وايد خطر ..
محمد: هو يعرف كيف يستخدمه .. وقالي ان نسيبه بيوديه مكان بعيد محد يروح له لانه مسكون ..
خالد تذكر الحادثه اللي صارت له .. يوم طلعت له الجنيه .. 
خالد: ليكون .. وسكت ..
محمد: ليكون شو ؟
خالد: ليكون المكان اللي انا رحت له ذيك الليله المشئومه ..
محمد: ماعندي فكره ..
علي: خلود .. لاتجي معانا اذا يضايقك هالشي ..
خالد: لا عادي مو مشكله .. 
رن جوال محمد والمتصل فارس ..
محمد: حيالله هالصوت ..
فارس: حمودي .. وحشتني ..
محمد: وانت اكثر يا غناتي ..
خالد طالع علي: شو السالفه ؟
محمد: حياتي .. في عذال حولي يغارون منك ..
فارس: هههههه .. حطني على السبيكر ..
محمد حط التلفون على السبيكر .. 
فارس: حياتي حمودي .. وحشتني موت
محمد: وانت اكثر يا قلبي ..
خالد: فروس ..
فارس: خير ..
خالد: وجع .. شو هالكلام بعد 
فارس: وووي .. ليش مقتهر .. بعد ما غازل طبجتي ..
خالد: ليش هو مرتك تقوله هالكلام ..
فارس: ليش محتر زين ..
علي: كثر منها ولد العم ..
فارس: حيالله هالصوت .. 
علي: الله يحيك ..
فارس: شحالك علوه ؟
علي: طيب حدي ..
فارس: ههاااااي .. كثر منها طيب حدك ..
علي: وينك ما تبين هاليومين ؟
فارس: شاغلتنا الدنيا ..
علي: اي دنيا فيهم .. حدد ؟
فارس: شو قصدك؟ 
محمد: ما عليك منه يبي يطيحك فالكلام .. لاترد عليه ..
فارس: ها علوه .. اشوفك قمت تلعب على كبير ..
علي وخالد: هههههههه ..
محمد شل السبيكر وكلم فارس: هذول ميانين .. شلون تكلمهم .. ماعندك سالفه ..
خالد: اخاف احنا ميانين بس ..
محمد: لا العقل كله انتوا .. 
فارس: زين تجي معاي اليوم ؟
محمد: وين ؟
فارس: بمر عند اللي خبري خبرك ..
محمد: فروس بسك عاد .. 
فارس: لا والله عندي شغل شوي ..
محمد: وش شغله بعد عندهم ..
فارس: ابي اودي لها غرض ..
محمد: زين .. انت تعرف اني ماقدر ارفض لك طلب ..
فارس: فديته ولد عمي والله ..
محمد: زين متى تبي تروح ؟
فارس: هممممم .. الحين الساعه 5 .. شو رايك امرك الحين ؟
محمد: زين عيل بروح ابدل على ما توصل بيتنا ..
فارس: حلو .. بس لا تتأخر ..
محمد: ان شاءالله ..
سكر محمد وراح على طول يجهز لان فارس بيمر عليه .. دخل الغرفه ولقى ساره قاعده مع عيالها وتلاعبهم ..
محمد: حبيبتي ..
ساره التفت عليه مبتسمه: قلبها انت والله .. آمرني ..
محمد: برزي لي ثيابي بطلع ..
ساره: من عيوني .. و قامت طلعت له ثوبه والغتره .. 
فارس وصل بيت عمه بعد تقريبا 20 دقيقه .. تم فالحوش مع خالد وعلي ينتظر محمد .. طلعت الريم بالصدفه وشافت فارس .. وقفت عند الباب تناظره .. انتبه لها فارس .. ابتسمت له بخجل .. فارس انحرج ونزل راسه .. الريم ما عجبتها الحركه .. رفعت حاجب وطالعت فارس باحتقار .. فارس استغرب من حركتها .. 
فارس " شو فيها بنت عمي .. ذاك اليوم كلمتني بدون نفس وسكرت التلفون في ويهي .. والحين اطالعني بنظرات احتقار .. شو سالفتها " .. 
خالد: عيل وين بتروحون ؟
فارس: عندنا شوية شغل مني مناك ..
علي: شو هالشغل اللي مني مناك .. بصراحه ينشك فيه هالشغل ..
فارس ابتسم: عمي وين ؟
خالد: شوفه يغير الموضوع ..
فارس يضحك: هههههههه .. صج وين عمي ..
علي: ابوي راح عند ابوك من شوي ..
فارس: اها .. شو عندهم ..
علي يتمسخر: شغل مني مناك ..
خالد وعلي ضحكوا بصوت عالي: ههاااااااااااي ..
فارس: الله يرجكم ان شاءالله ..
خالد: حلوه منك اخوي ..
فارس: صج والله .. 
خالد: احب خفة دمك علوه ..
علي: اقولك دمي شربات ما صدقتني اخوي ..
فارس يكلم محمد اللي كان طالع من الصاله: تعال خل نروح .. اخوانك جننوني ..
خالد التفت على محمد: وش هالزين ؟ كل هاي حق من ؟
محمد: كله حق فارس ..
علي: ووووي .. يا حافظ عليكم .. 
فارس: حمود .. اركب الله يخليك ..
محمد: ههههه .. ركب محمد مع فارس .. وفارس على طول حرك .. 
فارس: سلام يالمقاليع ..
علي وخالد مبتسمين: سلام ..
فارس: اخوانك يجننون الميانين ..
محمد: هههههه .. ما شفتهم قبل ما تتصل شو مسوين ..
فارس: شو مسوين ؟
محمد: خلود يلاحق علوه ..
فارس: ههههه .. الله يغربلهم اخوانك .. استخفوا على كبر ..
محمد مبتسم: زين قولي شو الغرض اللي تبي توديه لها ؟
فارس ابتسم: غرض .. 
محمد: فروس .. بديت تلعب بذيلك من وراي ..
فارس: هههههه ..
محمد: شو الغرض فروس ؟
فارس: بودي لها تلفون .. تلفونها انكسر وما ينفع ..
محمد: اها .. 
فارس: تبي ناخذ قهوه واحنا رايحين ..
محمد: مو غلط ..
فارس: حبيبي انا مو غلط ..
محمد: هههههه ..
مروا كوفي شوب وخذوا لهم قهوه وهم رايحين بيت مناف .. طلع فارس جواله يتصل بفيصل لما قربوا من بيت مناف .. محمد شاف الجوال باستغراب ..
محمد: شو هالتلفونات الجديده .. من ورانا فروس ..
فارس ابتسم: ما يغلى عليك يالغالي ..
محمد: غريبه بس ليش مغير جوالك ؟
فارس: عجبني هالتلفون ..
محمد ببرأه: اها .. 
فارس: زين حمودي .. اول ما نوصل عند بيت مناف .. ابيك تنزل هالكيس عند الباب وترجع السياره ..
محمد باستغراب: وليش انت ما تنزله ؟
فارس: انت نزله وبعدين بقولك شو السالفه ..
محمد: اوكي .. ولا يهمك ..
فارس: انا بكلم فيصل شوي .. 
محمد: اوكي .. " شو وراه فروس هالمينون؟ " 
فارس" هلا والله فيصل ..
فيصل: هلا فارس .. 
فارس: شحالك ؟
فيصل: الحمدلله طيب .. انت اخبارك ؟
في اثناء حديث فارس مع فيصل .. نزل محمد وحط الكيس عند الباب ورجع السياره .. اما مناف اول ما سمعت فيصل يتكلم فالتلفون على طول طلعت عند الباب و شافت سيارة فارس اخر الفريج .. على طول خذت الكيس ورجعت غرفتها .. الحين نرجع لفارس وفيصل ..
الحين نرجع لفارس وفيصل ..
فارس: ها مستعد الاسبوع الجاي نروح نفصل ثياب ؟
فيصل: اي مستعد ..
فارس: ان شاءالله يازت لكم الملابس .. كلها مضبوطه عليكم ؟
فيصل: اي .. الحمدلله .. مشكور يا فارس ماقصرت ..
فارس: ولو انت اخوي الصغير يا فيصل .. ولو احتجت او بغيت اي شي .. تكلم لاتستحي ..
فيصل: ان شاءالله .. 
فارس: زين انا بخليك الحين .. بس حبيت اتطمن عليك واخذ اخبارك ..
فيصل: مشكور يا فارس ..
فارس: يلا يبه .. سلام ..
فيصل: مع السلامه ..
سكر فارس والتفت على محمد اللي كانت فوق راسه مليون علامة استفهام وتعجب ..
محمد: شو قصتك فروس ؟
فارس مبتسم: ما في قصه ولا شي ..
محمد: فروس بتصفق الحين ..
فارس ضحك: ههههه .. الله يسلمك القصه ومافيها .. ان تلفونها انكسر مثل ما قلت لك صح
محمد: صح ..
فارس: زين .. قلت لها بجيب لج تلفون .. وجبته لها .. بس شلون بجيبه وهي تلفونها انكسر يعني شلون بتعرف اني موجود .. اتفقت معاها اني لما اتصل في اخوها واكلمه يعني بكون قريب من البيت وبخلي لها التلفون عند الباب تروح تاخذه .. وبس ..
محمد بشك: لا شكل السالفه اكبر من جي .. اعترف فروس ..
فارس يضحك: ههههه .. صدقني هاي كل السالفه ..
محمد: بعدين شو سالفة تفصيل الثياب بعد ؟
فارس: الله يسلمك .. من كم يوم خذت اخوانها للمجمع خذت لهم ملابس .. و وعدتهم اني اوديهم افصل لهم ثياب عاد اتصلت لفيصل عشان اتفق معاه وأأكد على الموعد ..
محمد: جزاك الله خير ..
فارس تنهد وتذكر شكل فيصل وعبدالله يوم خذهم المجمع .. 
فارس: آآه ..
محمد: بيعنا فالسوق الغالي .. 
فارس: اشتريك ..
محمد: شفيك فروس ؟
فارس: تدري يوم خذت اخوانها المجمع كسروا خاطري .. تخيل فيصل لابس ثوب قصير ونعال صغيره .. قديمه وحالتها حاله .. وعبدالله الصغير كان لابس نعال نايف اللي توفى .. هو الوحيد اللي للحين مو قادر ينسى نايف .. لما خذتهم المجمع ودخلنا كانوا منبهرين يطالعون فوق وتحت .. كسروا خاطري يا محمد .. اول ما دخلت طبعا بدلت لهم ملابسهم .. لو تشوف الفرحه بعيونهم .. آآه يعورون القلب .. 
محمد: لا حول ولا قوة الا بالله .. الحمدلله على كل حال .. 
فارس: الحمدلله على كل حال .. 
محمد: تعرف شو اجرك كبيرعند رب العالمين .. انت فرحت يتيم .. كسيته ولبسته .. 
فارس: الحمدلله .. والله اني اسوي هالشي لوجه الله .. احس ودي اسوي لهم اكثر واكثر .. بس تعرف الناس تتكلم .. ودي اطلعهم من بيتهم .. ودي اسكنهم في مكان على الاقل ارتب من اللي هم فيه الحين .. بس ماعتقد الام بترضى .. وانت تعرف الناس ما ترحم .. 
محمد: الله يعينهم .. وانت سويت اللي عليك يا فارس .. وجزاك الله خير .. 
رن جوال فارس ومناف كانت المتصله .. شاف الجوال وابتسم .. 
مناف: هلا فارس ..
فارس: فديت هالصوت .. وطول على صوت الراديو ..
مناف: مشكور فارس فديتك ..
فارس: حاضرين لج يا قلبه .. انتي أشري بس .. 
مناف باحرج: فديت عمرك ..
فارس: ايه على هالكلام الحلو اللي يطلع من شفاهتج الحلوه ..
مناف: ما قصرت حبيبي ..
فارس مبتسم: شو ؟
مناف منحرجه: ما قصرت ..
فارس: لأ ابي اللي بعدها ..
مناف مبتسمه: حبيبي .. اي انت حبيبي يا فارس ..
فارس بصوت عالي: واااااااي .. اموت فيج والله .. 
محمد التفت على فارس باستغراب .. بعدين هز راسه وابتسم .. 
محمد " الحب سرى في دمك يا فارس " .. 
مناف: فارس شفيك ؟
فارس: ودي اطير من الوناسه حياتي ..
مناف: فديتك يا فارس .. 
فارس: كلامج يفرحني يا مناف .. والله اني اموت فيج .. 
مناف عضت شفتها: زين خلاص انا بسكر ..
فارس: بدري يا قلبه ..
مناف: فارس .. لا بسكر
فارس"انحرجت فديتها": زين حياتي .. كلميني فالليل ..
مناف: لا انت لما تفضى انا انتظرك ..
فارس رفع حاجب وابتسم: عيوني لج يا قلبه انتي .. نتصل لج مو غلط ..
مناف: زين حبيبي تحمل بنفسك ..
فارس: ان شاءالله حياتي .. لو بغيتي شي اتصلي زين ..
مناف: ان شاءالله ..
فارس: سلام ..
مناف: الله يحفظك ..
محمد: فروس .. استخفيت انت ..
فارس يطالع التلفون: ليش ؟
محمد: شو فيك تصرخ .. ليكون تطلق ؟
فارس يضحك: هههه .. لا بس كنت مستانس .. وحفص في نص الشارع ..
محمد مسك غترته: فروس يالمينون ..
فارس: ههاااااااااااي ..
محمد: شو قالت لك عشان تستخف جي .. 
فارس: ولا شي انسى .. قولي وين نروح الحين ؟
محمد: امرك غريب يا فروس .. بس عازمك على شيشه على المزاج ..
فارس: بدري على القهوه .. 
محمد: لا مو القهره اللي نروح لها كل يوم .. كمل دربك سيده وانا بقولك وين ..
فارس: من عيوني .. 
راحوا المكان اللي محمد خبر فارس عنه .. في هالاثناء بوفارس كان رايح المستشفى لان جاسم عنده موعد فالعاياده على الساعه 7 المساء .. سلطان واحمد وجاسم كانوا رايحين مع بوفارس المستشفى 
بوفارس: لا تسون لي حفله سمعتوا ..
الشباب: اوكي .. 
بوفارس: هالاوكي ما يندرى شو راها .. 
دخلوا المستشفى وكانوا هادين .. يمشون جنب بعض وهم مبتسمين .. وصلوا عند الاستقبال .. 
بوفارس التفت عليهم: روحوا قعدوا وبجيكم ..
سلطان: ان شاءالله .. 
اصطفوا الثلاثه جنب بعض .. بوفارس عطى الممرضه البطاقه ورجع لهم في الاستراحه .. 
سلطان: جسوم .. شوف الهندي شو لابس .. 
احمد: كشخه حده ..
جاسم: هي .. تعال شويه ..
الهندي: انا ؟
جاسم: لا اللي وراك ..
التفت الهندي وراه .. والشباب ماتوا من الضحك .. 
الهندي طالعهم بنظره وراح عنهم ..
بوفارس: شو هالضحك حشرتونا .. انا قايل مو جايبكم ..
جاسم: شفيك يبه .. نسولف عادي .. 
بوفارس: اخاف تسولفون بس ..
تموا فتره وبوفارس يطالعهم .. كانوا مو قادرين يقعدون .. يبون يسون اي شي ..
بوفارس" مو قادرين يقعدون .. كل واحد يتلفت حواليه .. انا شو اللي خلاني اطيع جسوم واخذهم معاي .. الله يستر منهم بس " 
جاسم: يبه ..
بوفارس: يا لبيه ..
جاسم: ابي اخذ عصير من الثلاجه اللي هناك ..
بوفارس: زين .. خذ الفلوس ..
سلطان: يلا شباب ..
بوفارس رفع راسه يطالعه: قعدوا قعدوا .. انا بجيب لكم اللي تبونه ..
سلطان: عمي عاد خلنا احنا نروح ..
بوفارس: اعرفكم يالميانين .. بتسون حفله لي رحتوا هناك ..
جاسم: ما راح نسوي شي صدقنا .. وابتسم
بوفارس: لا يبه اقعد .. هالضحكه وراها شي .. انا بروح يلا اشوف قعدوا ..
احمد: خساره .. 
سلطان: اي والله خساره .. 
جاسم: ملل .. 
رجع بوفارس ومعاه العصاير لهم ..
بوفارس: هاكم .. كل واحد يشرب بسرعه عشان بعد شوي بندخل على الدكتور ..
الكل بحزن: زين ..
الممرضه نادت على اسم جاسم .. وبوفارس قام والشباب قاموا وراه .. بوفارس التفت عليهم ..
بوفارس: عن الينون ..
الشباب: زين زين ..
دخلوا عند الدكتور .. 
الدكتور مبتسم: اخبارك يا جاسم ؟
جاسم: الحمدلله ..
الدكتور: رجلك احسن من قبل يا حبيبي ..
سلطان: وحليلك جسوم يقولك يا حبيبي ..
التفت الدكتور على سلطان مبتسم: ولا تزعل حقولك يا حبيبي انته كمان ..
احمد: ههههههه .. وحليلكم يا حبايبي ..
بوفارس: استغفر الله ..
الدكتور: شوف يا جاسم انا حشيل اللف و ححرك رجلك شويه .. قولي متى بتوجعك ..
جاسم: زين ..
الدكتور شل اللف من على ريل جاسم .. حرك ريله شوي وشيك على الخياطه .. 
الدكتور: هنا بيوجعك ؟
جاسم: لا ..
الدكتور: طيب لما احرك كده .. بتوجعك ؟
جاسم: آي آي آي .. اي تعورني جي ..
الدكتور: ولا يهمك حبيبي .. شيك على الخياطه .. والتفت على بوفارس مبتسم .. 
بوفارس: ها بشر دكتور ؟
الدكتور: لأ الحمدلله .. الجرح التأم .. بس عاوز شوية وقت كمان ..
جاسم: اوهووو .. بعد ..
الدكتور: عشان يلتأم كامل يا جاسم لازم تشرب الحليب كتير ..
احمد: سمعت يا حبيبي .. اشرب حليب ..
سلطان واحمد: هههههههه ..
سلطان: حلوه منك حمادوه .. كثر منها ..
بوفارس طالعهم: يا ربي على هالبلوه ..
الدكتور راح صوب مكتبه واتصل بالممرضه عشان يحطون اللف مره ثانيه على ريل جاسم ..
سلطان: يا حالتك يا جسوم مع هاللف واللزقات .. 
جاسم: اففف .. ملل 
بوفارس: معليه يبه .. اصبر .. 
دخلت الممرضه وكانت حاطه مكياج خطير .. حاطه الوان وايد على عيونها .. سلطان التفت على جاسم واحمد وضحكوا ..
الشباب: هههههههه ..
بوفارس: ليش هالضحك ؟
جاسم يكلم الممرضه: الالوان اللي فوق عيونج روعه ..
الممرضه تمت اطالع جاسم وابتسمت مغصوبه ..
بوفارس: جسوم عيب .. 
جاسم: هههههه .. صج حلوه الالوان .. كأنها لوحة فنان ..
بوفارس منحرج: جسوم سكر حلجك ..
سلطان واحمد ميتين من الضحك ..
الممرضه: يلا يا حبيبي .. افرد رجلك شويه ..
جاسم يطل في ويها: من عيوني والله ..
بوفارس غطى ويهه بيده من الفشيله: حسبي الله ونعم الوكيل .. 
خلصت الممرضه من جاسم .. وقبل ما تطلع ابتسمت له وقرصت خدوده ..
المرضه: انته عسل يا حبيبي ..
جاسم يبعد يدها: زين شوي شوي لا تاكلين خدودي .. 
سلطان: ههااااااي ..
بوفارس: قوموا يا عيال فضحتوني جدام الناس .. 
الممرضه: دول دمهم خفيف أوي ..
بوفارس يبتسم وهو منحرج: السموحه يعني .. ثقلنا عليكم شوي ..
الممرضه: ولو .. دول الاطفال احباب الله ..
احمد: روووح يالاطفال .. على اخر المشوار طلعنا اطفال ..
سلطان: يا حسرتي على شبابي .. آآآه
جاسم: يلا يا احباب الله .. 
بوفارس قام يدزهم وهو طالع من غرفة الدكتور ..
بوفارس: يلا برا فضحتوني ياللي ما تستحون على ويهكم .. جدامي اشوف ..
جاسم: يبه ..
بوفارس: خير ..
جاسم: يبه انت بعد من احباب الله ولا بس احنا ..؟
الشباب ضحكوا بصوت عالي حشروا المستشفى: ههااااااااااي ..
بوفارس: وجع .. جدامي اشوف .. 
احمد: يعني شوف يا جاسم .. انت نقدر نقول عنك من احباب الله .. انا مو مشكله انبلع .. بس سلطون بصراحه انا اشوف ان ما يركب عليه ..
جاسم: تخب عليه هالكلمه .. 
سلطان متخصر: لا والله .. انا اصلا احسن واحلى واحد فيكم ..
بوفارس: هي يلا عن الهذره الزايده ركبوا السياره ..
بوفارس: هي يلا عن الهذره الزايده ركبوا السياره ..
سلطان: اننا قادمون يا عمي .. هلموا نركب السياره يا اصدقائي ..
جاسم: نحن ورائك يا اخى العرب ..
سلطان: ما بالك يا احمد ساكت .. أأكل القط لسانك ؟
احمد: كلا .. ولكني اتحقق من بعض الرسائل التي وصلتني على هاتفي النقال ..
ركبوا السياره وهم يتكلمون بالعربيه الفصحى .. وبوفارس يسمعهم وكان وده يشوتهم برا السياره على غلاستهم 
جاسم: ممن هذه الرسائل ؟
احمد: انا اسف ايها المحترم .. لا استطيع اخبارك بذلك ..
سلطان: ويحك يا حماده .. اتخبئ عنا اسرارك ..؟
جاسم: لقد اهنتني بردك يا حماده .. منذ متى ونحن نخش على بعض شيء ..
سلطان: حلوه ذي نخش ..
جاسم: لم اجد المفرد المناسب يا اخ العرب ..
احمد: ما بالكم اكلتوني بقشوري .. انتظروا سأخبركم من ارسل لي هذه الرسائل ..
سلطان: انت تعرف كم نحبك يا احمد .. فعيب عليك ان تخش عنا شيء ..
احمد: لا تهتم يا اخ العرب .. انا فالشوفه ..
جاسم: ههههه .. لقد عجبني هذا المفرد ( فالشوفه ) .. 
احمد: انا اعجبك ايها المحترم .. استطيع ان اتكلم اكثر من لغه ..
سلطان: ماشاءالله عليك .. لقد اثرت اهتمامي بك يا حماده ..
احمد: اجل اجل .. فلقد سافرت لبلدان عديده في ريعان شبابي ..
جاسم: هل لي ان اسألك سؤال يا حماده؟
احمد: تفضل ايها المحترم ..
جاسم: كم تبلغ من العمر ؟
احمد: ما بالك وهذا السؤال ايها المحترم ؟
سلطان: لما الغضب يا رجل .. اهدء اهدء ..
احمد: انا لا احب ان يسألني احد عن عمري ..
جاسم: ولما ؟
احمد: لاني اخاف من الحسد .. 
سلطان: انا لا اخاف من الحسد ..
جاسم: انك فعلا شجاع يا اخ العرب .. 
احمد: ياللهول .. ولما لاتخاف من الحسد يا اخ العرب ؟
سلطان: بكل بساطه .. لاني ضد الحسد ..
جاسم: ما اروعك ..
احمد: ليت عندي نصف شجاعتك يا اخ العرب ..
جاسم: وانا اتمنى نفس الشيء ..
بوفارس: خلصتوا هذرتكم البايخه ..
الشباب: هههههههه .. اي 
بوفارس: وصلنا البيت يلا فكوني خل اروح .. 
جاسم: الى اللقاء يا ابتاه ..
سلطان: نراك عن قريب يا عمي ..
احمد: الى لقاء قادم ..
الشباب بصوت عالي: ههاااااااااي ..
بوفارس: الحمدلله والشكر .. زين تبون شي ؟
جاسم: لأ يبه ..
بوفارس: يلا يبه .. انا بروح لو بغيتوا شي اتصلوا ..
جاسم: زين .. 
دخلوا البيت وهم ميتين من الضحك ..
جاسم: اما احنا بالفصخى والله شغل عدل ..
احمد: من قلب ..
سلطان: على قولة عمي .. بسكم من الهذره الزايده .. شو رايكم نطلب اكل ..
جاسم: اي والله انا جوعان ..
احمد: يلا قدام .. بس شو رايكم نروح الكفتريا اللي عند الجمعيه ؟
جاسم: ماعندي مشكله .. خل اشوف الدريول موجود ولا لأ ..
الشباب: اوكي ..
مريم وفاطمه وايمان كانوا قاعدين فالصاله ويسولفون ..









مريم وهي تصب شاي: عيل بدى العد التنازلي حق لطيفه وحليلها ..
فاطمه: اي فديتها .. الحمدلله الله عوضها ..
ايمان: ليش ؟
فاطمه: لان ولد خالتها كان يقول عاد مادري .. يقول انه يحبها وقالها انه بيتزوجها .. بس من بعد الحادث غير رايه .. 
ايمان: ليش ؟
فاطمه: لان عدسة عينها تحركت شوي .. 
ايمان: مالت عليه .. ماشوف اي تغير في شكلها .. يمكن اللي بيركز ..
فاطمه: عاد هو صدمها .. وخطب وحده ثانيه من اهلها .. بس الحمدلله احمد بن راشد كان من نصيبها ..
مريم: الله يوفقهم ان شاءالله ..
ايمان بخبث: وانتي بعد مريم .. بدى العد التنازلي لج .. ههاااااي
فاطمه: ههههه ..
مريم: ايمانو بتصفقين زين ..
فاطمه: ما قالت شي غلط يا عروسه ..
مريم: عااااد
ايمان و فاطمه: ههههههه
مريم صدت عنهم وتمت تقلب قنوات التلفزيون .. ايمان قربت من فاطمه ..
ايمان: يقولج .. ذاك اليوم كنت اطل من الدريشه وشفت عزيز طالع ومعاه صديقه .. 
فاطمه باهتمام: شو ؟
ايمان: رفيج عزوز المزيون .. شفته من قريب .. ماشاءالله عليه يجنن .. 
فاطمه حست بالغيره: زين ليش تتكلمين عنه بهالطريقه ؟
ايمان: شو قلت ؟
فاطمه: شو بعد تقولين يجنن ..
مريم التفتت عليهم: بصراحه اللي يشوفه غصبن عنه يقول انه يجنن .. 
ايمان: فديت مرايم .. مشاركتني .. انتي ما قط شفتيه فطوم ؟
فاطمه: لا ولامره ..
مريم: بصراحه .. مزيون .. ياحظها اللي يتاخذه .. بتم طول اليوم بس تتفكر بجماله ..
ايمان: اذا هو جي مزيون .. لو عنده خوات هل بيكونون بجماله ؟
مريم: اكيد .. بس في بعض الحالات الشباب يكونون احلى من البنات ..
ايمان: اها .. بس هو ماشاءالله عليه .. جسم وطول و ويه حلو .. بصراحه انا اشوفه احلى من خالد ولد عمي ..
مريم: نعم نعم .. لا يبه مافي احلى من خالد ..
ايمان: ههاااااي .. طلع الحجي .. كل هاي حق خالد .. مايدري عنج ولد العم ..
مريم باحرج: لو نطقتي جدام حد يا ويلج ايمانو ..
فاطمه كانت هاديه .. وهم يتكلمون .. التفت ايمان على فاطمه ..
ايمان: فطوم .. وين رحتي ؟
فاطمه قامت من مكانها: ما رحت مكان .. و طلعت عنهم ..
ايمان: شو فيها فطيم ..؟
مريم: مادري .. احنا قلنا شي يزعل ؟
ايمان: لأ .. كنا نتكلم عادي .. عن رفيج عزوز وعن خالد .. شو الغلط في هالكلام ..؟
مريم: مادري .. خل اروح اشوفها ..
مسكتها ايمان: لأ .. لا تروحين الحين .. خلها تهدى شوي .. الحين هي شكلها معصبه مادري زعلانه .. لو رحتي لها يمكن تسمعج كلام ما يعجبج .. لو ايش ما كان السبب .. 
مريم: صح كلامج ايمان .. ماشاءالله عليج .. حسبتيها صح .. 
ايمان: حبيبتي انا ايمان ..
مريم: وما قالت .. 
ايمان تحذف المخده على مريم: مالت عليج ..
مريم: يا ام كشه عورتيني ..
ايمان: الله عليج يالناعمه .. الا مخده ..
مريم: ضربتيني على خشمي ..
ايمان: مادريت ان خشمج ناعم مثلج .. 
مريم: يالكريهه .. 
ايمان: جرحتي احساسي تصدقين ..
مريم: اف منج تحرين ..
ايمان: عادي ما يأثر في نفسيتي .. ههااااااااي ..
دخلت ام فارس: يالله على العقل .. شو هالينون انتوا الثنتين ؟
مريم: ماما .. هاي ايمانوا متسببه 
ايمان: ماما .. لاتصدقينها هاذي الدلوعه ..
ام فارس: يا علكم العافيه ..
ايمان ومريم: آمين ..
ام فارس: ههههههه .. 
ايمان: شفتي خفة دم .. مثل خفة دمي .. 
مريم: بنتج هاذي مب صاحيه ..
ايمان: فديتني انا .. العقل كله .. صح ماما ..
ام فارس: ثنتينكم خبال .. 
ايمان: انا معاج يا ماما ان مريوم خبله .. لكن بالنسبه عن نفسي اقولج غلطانه ..
ام فارس: احمدك واشكرك يا رب على نعمة العقل .. وين اختكم ؟
مريم: فوق ..
ام فارس: وليش ماتنزل معاكم ؟
ايمان: توها من شوي راحت فوق ..
ام فارس: اي ي ي .. زين ايمانو قولي لي شو مسويه اليوم فالمدرسه ؟
ايمان" بل صادوه ": ما سويت شي ..
مريم تهمس في اذن ايمان: عساج ..
ام فارس: قولي لي شو مسويه ؟
ايمان: ما سويت شي يه .. 
ام فارس: المديره اليوم متصله .. 
ايمان: شو عندها ؟
ام فارس: تقول انج اليوم رافعه صوتج على المدرسه ..
ايمان " باعترف وامري لله ": شوفي ماما .. خليني اقول كل شي وبعدين اتخذي قرارج ..
ام فارس تنهدت: زين .. سمعينا يلا ..
ايمان: شوفي ماما .. دخلنا الكلاس متأخرين شوي .. وهزأتنا المدرسه .. بس ماما هي قالت كلمه خلتني غصبن عني ارد .. 
ام فارس: شو قالت ؟
ايمان: هي زفتنا عشان التأخير .. ما اختلفنا احنا غلطنا .. بس مره وحده قالت انتوا اهلكم ما ربوكم عدل .. لو انكم متربيات كان ما جيتوا متأخرات .. شدعوه ماما ما يسوى علينا تأخرنا .. احنا ما ذبحنا لها حد ولا سبيناها عشان تقول هالكلام .. انا عصبت وقلت لها يا ابله تربية اهلنا مالهم خص في تأخيرنا .. عصبت وقالت لي لا انتي اللي اهلج ما ربوج عدل يا قليلة الادب .. انا ماسكت لها ماما .. قلت لها والله انا متربيه .. لو اني مو متربيه كان سكت على كلامج .. تسبين اهلنا وتقولين عنهم هالكلام .. عاد هي عصبت وقالت طردتني من الكلاس .. 
مريم: صج انها ماتستحي ..
ام فارس رافعه حاجب: منو هالمدرسه ؟
ايمان: مدرسة اللغه العربيه ..
ام فارس: ماعندها سالفه تقول هالكلام ..
ايمان: ماما يوم طردتني من الكلاس .. قالت لي ماتدخلين هالكلاس لو جبتي الوزير بكره يا للي ما تربيتي .. والله العظيم هاي كلامها بالضبط .. كانت تستفزني بكلامها .. بس انا سكت عنها .. 
ام فارس: مو مشكله انا بوريها الادب .. سمعي بكره روحي المدرسه عادي .. ولا تقولين لاي وحده من البنات شي ..
ايمان: اصلا صديقاتي طلعوا معاي .. لانهم ما رضوا على انفسهم بعد .. وكل وحده امها بتجي بكره .. 
ام فارس: انتي بكره داومي عادي .. 
ايمان: بس هي بتعطينا كلاس الساعه 7 ونص بكره ..
ام فارس: دخلي الصف ولو طردتج طلعي وانتي ساكته ..
ايمان: ان شاءالله ماما ..
مريم: على ايامنا ما كانوا المدرسات يتجرأون على اهلنا .. 
ام فارس: الظاهر انها هي اللي ماتربت .. انا بقول لابوج السالفه ..
ايمان بخوف: لأ ماما اخاف يزفني .. 
ام فارس: انتي ما غلطتي .. ويوم انج رديتي عليها دافعتي عن اهلج .. 
ايمان بتوتر: زين .. بس لاتقولين له اول ما يرجع .. بعد ما نام قولي له ..
ام فارس مبتسمه: زين يا ماما .. 
فاطمه المسكينه اول ما دخلت غرفتها .. حذفت نفسها على السرير وتمت تصيح بحزن .. كانت دموعها تنزل بغزاره .. وقفت عند المرايه تشوف انعكاس صورتها .. استغربت حزنها والدموع .. حطت يدها على خدها ..
فاطمه " ليش هالدموع .. كل هاي غيره على يوسف .. معقوله اكون حبيت يوسف هالكثر .. بس انا شو اللي يأكد لي حبه لي؟ رسايله مو كفايه .. خايفه من اللي جاي .. ليش هالحزن والخوف اللي فيني .. ليش احس اني وحيده ؟ " .. حطت يدها على قلبها وتمت تصيح .. لاول مره في حياتها تحس انها وحيده في هالعالم .. حست نفسها محتاجه حنان .. محتاجه شخص يضمها ويسمع لها .. غمضت عيونها بتعب .. ونامت بهدوء .. 
عبدالعزيز اتصل البيت لانه حس بحزن اخته .. 
ايمان: السلام عليكم ..
عبدالعزيز: هلا اختي .. عليكم السلام .. 
ايمان: شو فيك عزيز ؟
عبدالعزيز: وين فطيم؟
ايمان: فطوم فوق في غرفتها .. اناديها لك 
عبدالعزيز: لا خلاص باتصل لها على الجوال ..
ايمان: اوكي ..
سكر وهو حاس بخوف وحزن .. يوسف كان مع عبدالعزيز فالسياره واستغرب من كلام عبدالعزيز .. تم يحاتي فاطمه وخاف عليها .. اما عبدالعزيز اتصل بتوأمه ..
عبدالعزيز بخوف: فطيم حبيبتي شو فيج ؟
فاطمه غصبن عنها صاحت وماقدرت ترد .. 
عبدالعزيز: فطوم شو فيج ؟ منو مزعلج .. ردي علي الله يخليج .. 
فاطمه وسط دموعها: عزيز .. تعال ابيك ارجوك تعال ..
عبدالعزيز بخوف: الحين جاي .. 
يوسف بخوف: بوسعود انزل انا بسوق .. 
عبدالعزيز نزل على طول ويوسف خذ مكان السايق وراح بيت بوفارس .. عبدالعزيز كان متوتر وخايف .. حس انه مو قادر يتنفس .. فتح الدريشه وغمض عيونه .. استنشق الهوا بهدوء .. وصلوا البيت .. وعبدالعزيز على طول نزل البيت .. 
عبدالعزيز: بوخليفه .. الله لا يهينك .. انتظرني فالميلس ..
يوسف: لا بروح .. ولي فضيت دق لي بمرك ..
عبدالعزيز: يا ريال انتظرني ..
يوسف: اللي تشوفه .. راح عبدالعزيز داخل .. ويوسف دخل الميلس .. عبدالعزيز دخل من باب المطبخ وبسرعه ركض غرفة فاطمه ..
عبدالعزيز طق الباب: فطيم فتحي الباب ..
فاطمه فتحت الباب واول ما شافت عبدالعزيز ارتمت في احضانه وصاحت بحزن ..
عبدالعزيز حضن اخته ودخل الغرفه: فديتج فطيم .. ليش هالدموع ؟ منو زعلج ؟ 
فاطمه ما كانت تقدر تتكلم من الصياح .. عبدالعزيز وجاب لها ماي وسقاها ..
عبدالعزيز: شربي الماي فديتج .. طالعيني فطيم .. 
فاطمه رفعت راسها: عزيز .. وحضنته بقوه ..
عبدالعزيز: فديتج كلميني يا فطيم ..
فاطمه تمسح دموعها بيدها: عزيز قلبي يعورني ..
عبدالعزيز: سمالله عليج .. اوديج المستشفى ..
فاطمه: لأ .. مادري شو فيني .. حسيت بحزن .. حزن ماله سبب .. حسيت اني وحيده .. عزيز لاتخلوني .. انا احبكم .. انتوا هلي ..
عبدالعزيز خاف على اخته .. واستغرب من الكلام اللي تقوله ..
عبدالعزيز: فطيم انتي حاسه بشي فديتج .. انادي لج امي ولا ابوي ..
فاطمه: ابي بابا .. وصاحت بصوت عالي ..
عبدالعزيز: زين فديتج باتصل فيه الحين ..
فاطمه ماسكه يد اخوها: بس لاتقول لاي حد فالبيت ..
عبدالعزيز: ان شاءالله .. اتصل في ابوه اللي كان مع عمه ..
بوفارس: هلا يبه .. 
عبدالعزيز: يبه انت وين ؟
بوفارس: مع عمك ..
عبدالعزيز: يبه تعال البيت ضروري ..
بوفارس عقد حواجبه: ليش شو صاير ؟
عبدالعزيز: مافي شي .. بس تعال ولا تقول لاحد شي لما تجي البيت ..
بوفارس بخوف: شو صاير عندكم يبه ؟
عبدالعزيز: يبه فطيم .. 
بوفارس قام من مكانه: شو فيها ؟
عبدالعزيز: يبه تعال .. ماقدر اتكلم تعال الله يخليك ..
بوفارس: خلاص الحين جاي .. 
بومحمد: عسى ماشر محمد ؟
بوفارس: لا ولاشي .. بس يبوني فالبيت شوي .. خل اشوف شو فيهم وبكلمك ..
بومحمد: زين .. طمني ..
بوفارس وهو طالع: ان شاءالله .. 
طلع بوفارس وهو يفكر في فاطمه .. ماعرف كيف وصل البيت .. اول ما دخل الحوش نزل من السياره وبسرعه راح فوق .. دخل عليهم وشاف منظر فاطمه في احضان اخوها .. قلبه عوره عليها .. لان فاطمه المفضله عنده بوفارس قرب من عبدالعزيز وفاطمه اللي ما سكتت من الصياح .. 
بوفارس: شو فيها قلب ابوها ؟
فاطمه ارتمت في احضان ابوها .. ودفنت راسها في صدره الحنون .. وتمت تشهق من الصياح ..
بوفارس: فديت هالصوت انا .. ليش هالدموع يبه .. أشر لعبدالعزيز بعيونه .. عبدالعزيز طلع وهو يشوف اخته بحزن .. بوفارس مسك يد فاطمه وباسها ..
بوفارس: دلوعة ابوها .. ردي عليه .. ليش هالدموع والضيقه يبه .. حد مزعلج .. حد قايل لج شي ..؟
فاطمه: بابا .. 
بوفارس: يالبيه ابوي انتي ..
فاطمه: انا .. انا .. انا احبك .. لا تخليني ..
بوفارس زادت دقات قلبه من كلام بنته: انا هني موجود ما خليج فديت قلبج ..
فاطمه: انا احبكم كلكم ..
بوفارس مسك فاطمه من كتوفها: ليش هالكلام يبه ؟ شو فيج حبيبتي ؟
فاطمه والدموع تسبح على خدودها: بابا .. احس اني وحيده .. قلبي يعورني ابيكم كلكم .. لاتخلوني .. اخاف تخلوني بروحي .. لاتخلوني الله يخليكم .. 
بوفارس: ليش هالكلام ؟ 
فاطمه تمسح دموعها: مادري .. فجأه حسيت بالخوف .. وحسيت اني بروحي فهالعالم .. خايفه بابا خايفه ..
بوفارس تنفس بعمق .. حضنها بقوه ومسح على شعرها .. 
بوفارس: احنا حولج يبه .. لاتخافين .. وانتي مو بروحج .. انا موجود .. وامج واخوانج وخواتج .. كلنا هني .. 
فاطمه: لا تخليني بروحي .. خايفه ..
بوفارس رافع حاجب: يبه فطيم .. انتي شايفه شي وخايفه منه ؟
فاطمه: لأ بابا .. 
بوفارس: عيل ليش كل هالحزن في صوتج ودموعج بابا ..
فاطمه: مادري بابا .. 
بوفارس قعد مع بنته وتم حاضنها .. يهديها ويكلمها ويطمنها .. غفت عيون فاطمه في احضان ابوها .. حست بشوية طمأنينه .. بس ما عرفت ليش حست بهالحزن والوحده .. اما بوفارس تضايف من كلام بنته وخاف عليها 
بوفارس" سمالله على فطيم .. شو اللي في بالها .. ليش هالخوف اللي شفته فعيونها .. ليش الحزن ؟ " .. 
يوسف فالميلس كان وده يطلع من الميلس ويروح عند فاطمه من كثر خوفه عليها .. 
يوسف " شفيها حبيبة قلبي ؟ فديتها والله .. آخ بس لو اقدر اشوفها ولا اعرف شي .. ايه عليها " .. 
دخل عبدالعزيز الميلس والحزن باين على ويهه ..
يوسف: عسى ماشر بوسعود ؟ ان شاءالله الاهل كلهم بخير ..
عبدالعزيز قعد على الكرسي بتعب: ان شاءالله ما عليهم شر .. 
يوسف: اقدر اساعد بشي ..؟
عبدالعزيز رفع راسه مبتسم: ماتقصر .. زين قوم نطلع شو رايك ؟
يوسف تم يطالع عبدالعزيز كأنه يشوف فاطمه .. 
يوسف " ايه عليج يا فطيم ": ولايهمك .. قوم ولاتضايق نفسك .. 
عبدالعزيز: عندي لك شور ..
يوسف: تفضل الغالي .. 
عبدالعزيز: شو رايك نتصل بفضول وعلوه .. ونروح ساحة الاستعراض ..
يوسف: وين نروح الحين .. الشمس غابت .. خلها بعد ما نخلص من شغل خالي .. 
عبدالعزيز: حلو .. ولا شو رايك نستعرض هناك .. 
يوسف: لا يبه المنطقه جديده وما نعرفها عدل .. ومافيها حد اصلا .. نسيبي يقول انها مسكونه .. 
عبدالعزيز: ليش لأ .. مغامره .. 
يوسف: انت مب صاحي .. 
عبدالعزيز: ههههه .. نشوف الشباب .. 
يوسف: زين لين ذاك اليوم يصير خير .. زين انا بقولك شرايك نروح السينما .. 
عبدالعزيز: اي والله فكره .. زين انا باتصل حق الشباب وانت اتصل شوف الافلام المعروضه ..
يوسف: صار .. اتصل يوسف السينما وحجز لهم تذاكر .. اما عبدالعزيز اتصل فالشباب .. 
رتبوا الشباب وتلاقوا الساعه 8 ونص .. دخلوا الفلم .. والشباب اللي راحوا علي وفاضل وعبدالعزيز ويوسف .. 
قعدوا في اماكنهم وقبل بداية الفلم كانوا يسولفون .. 
يوسف: ما قلت لكم شباب شصار لي اليوم ؟
علي باهتمام: شو صار ؟
يوسف: تذكرون البنت اللي كانت فالمطعم ..
فاضل: اي ي ي .. شو فيها .. ها ضبطها ..
علي: اسكت خل نسمع .. كمل 
يوسف: اليوم وانا رايح الشغل شفتها بالشارع والحقتني ..
عبدالعزيز مبطل عيونه: ها ..
يوسف: اي .. هي تسوق وتخيل لحقتني لي مكان الشغل .. استغربت منها ..
علي: وايد جريئه .. بس تحمل منها يا يوسف ..
يوسف باستغراب: ليش ؟
علي: لو حاولت انها توصلك باي طريقه صدها .. تحمل تطلع وحده مريضه نفسيا ولا شي ..
فاضل: يا ريال شو هالكلام .. فلم امريكي .. بوخليفه ما عليك الا انك تحولها علي ..
عبدالعزيز: والله انك مو صاحي .. كلام علوه عدل .. بكره تضر الولد ولا تسوي له شي..
يوسف: اعوذ بالله .. الله يستر بس ..
علي: زين الفلم بدا .. سكتوا ونكمل محور حديثنا بعدين ..
فاضل: احلى يا محور حديثنا ..
الشباب: ههههه .. 
في القهوه الشباب متجمعين كعادتهم .. 
فارس: ها سلمان .. جهزت كل شي ..
سلمان: اي كل شي جاهز .. 
محمد وهو يحط كوب الشاي على الطاوله: عيل الساعه بنحرك ؟
سلمان: نبي نصلي الفجر ونحرك ..
فارس: مو جنه من وقت ..
سلمان: احسن لان المنطقه وايد بعيده ..
فارس: زين ولا يهمك .. 
سلمان: ما تقصرون والله .. 
محمد بصوت واطي: زين سلمان .. الدناميت من وين جبته ؟ واكيد تعرف تستخدمه ؟
سلمان مبتسم: اي اعرف استخدمه .. وشفت صاحبي اللي جى من امريكا من فتره ؟
محمد: اي .. سميث 
سلمان: هاذي هو .. هو مهربه لي من هناك ..
فارس ومحمد طالعوا بعض و رفعوا حاجب .. 
محمد: شلون هربه ؟
سلمان: ههههههه .. مطرشه بالشحن البحري .. واستلمه اول ما وصل البلاد ..
فارس: وين حطه و شلون ؟
سلمان مبتسم: هو عنده شركه شحن .. عنده اسطول كبير .. خشه في الاسطول وهربه .. سهله ..
محمد: والله شي .. 
فارس: حلو لما الواحد يكون عنده معارف جي ..
سلمان: بس الدناميت اللي جابه وايد قوي .. فلازم احسب الكميه اللي باستخدمها .. ولا بننكشف لو استخدمنا كميه كبيره ..
فارس: زين شلون تعرف الكميه المطلوبه ؟
سلمان: هو ما جاب الديناميت بروحه .. جايب معاه اداوات عشان القياس .. 
محمد: ترتيب يعني ..
سلمان: لازم .. بس هالكلام بيني وبينكم .. باقي الشباب مابيهم يعرفون ..
محمد: ليش ؟
سلمان: توهم شباب .. وخايف عليهم يتكلمون لو بحسن نيه .. او انهم يحاولون يجربنه في يوم .. اذا يوسف ولد اختي يبي يعرف من وين جبت الدناميت وما قلت له ..
فارس: عدل كلامك .. 
محمد: زين وكم حجم الحفره ؟
سلمان: ابي حفره عميقه .. قد ما نقدر نحفر حفره عميقه .. ما يهمني حجمها قد ما يهمني عمقها ..
محمد: ليش ؟
سلمان: عشان ما ننكشف .. كل ما كانت في عمق الارض .. كان الصوت والاضرار اخف ..
محمد: اها .. والله عشت حياه خشنه في امريكا ..
سلمان تنهد: آآه .. اي والله انها خشنه .. الحمدلله على كل حال ..
فارس رن جواله .. و كانت الرنه ( عالي مستواه ) .. ابتسم وقام من الطاوله .. 
سلمان: غرقان ..
محمدابتسم: حده ..
سلمان ومحمد: ههههههههه 
فارس: هلا وغلا ..
مناف: هلا حبيبي ..
فارس: فديت هالصوت انا ..
مناف: شخبارك ؟
فارس: الحمدلله .. انتي شو مسويه ؟
مناف: الحمدلله طيبه .. انت وين ؟
فارس: فالشيشه والله 
مناف: فديت قلبك .. 
فارس: حياتي ..
مناف: عيونها .. 
فارس: فديت عيونها انا .. قولي لي .. شو اللي مضايقج اليوم الظهر ؟
مناف " ابيه شاقوله الحين ": ما فيني شي حبيبي لا تحاتي .. 
فارس: لا تقولين ما فيني شي .. صوتج وصياحج ما كان يقول ان مافيج شي .. حد زعلج ؟ متهاوشه مع حد ؟؟
مناف: لا والله حبيبي .. انسى فديتك .. مافيني شي ..
فارس: من الحين بتخشين علي حياتي ..
مناف " شاقوله الحين ": حبيبي ماخش عليك .. بس 
يقاطعها فارس: بس شو ؟
مناف "سامحني باكذب عليك": بس .. اليوم الدكتور عطانا النتايج ورسبت فالماده ..
فارس ببرأه: زعلتي عشان رسبتي فالماده .. فديت دموعج يا قلبي .. عوضيها .. بس لا تتكدرين ..
مناف: ان شاءالله حبيبي .. 
فارس: ما كان له داعي هالصياح .. خوفتيني عليج .. انا قلت حد مسوي فيج شي .. 
مناف: حبيبي .. انت تعرف اني لما اتضايق ماحب اكلم حد الا انت ..
فارس مبتسم: فديتيج يا قلبه انتي .. وانا حاضر لج يا حياتي .. 
مناف: الله يخليك لي ..
فارس: آمين .. زين حبيبي تامريني على شي .. 
مناف بدلع: وين بتروح ؟
فارس " اموت فالدلع انا ": حياتي بروح عند الشباب .. 
مناف: لازم يعني ..
فارس رفع حاجب وهو مبتسم: لأ .. مو لازم .. بس خلج معاي عالخط دقيقيه .. 
مناف ابتسمت بفرح: زين .. 
راح فارس عند الشباب .. كان ماسك التلفون ويكلمهم ..
فارس: انا استأذن يا شباب ..
سلمان يطالع ساعته: وين ؟ بدري يا ريال ..
فارس: عندي شوية شغل ..
محمد: لحظه لحظه .. وانا من بيوصلني البيت يالشيخ .. انا جاي معاك 
فارس التفت على سلمان: بو خليفه مو مقصر ..
سلمان يهمس لمحمد: خله عايش جوه .. انا بوصلك ..
محمد: حلوه منك .. 
فارس: شو قلتوا ؟
محمد: خلك مع شغلك .. 
سلمان: الله يحفظك ..
فارس: ههههه .. مو مشكله .. يلا سلام ..
سلمان ومحمد: الله وياك .. 
الشباب تموا فالشيشه .. اما فارس ركب السياره وتم يدور فالشوارع وهو يكلم مناف .. يسمع منها ويسمعها احلى كلام الحب .. 
اليوم هو يوم الخميس .. خالد ومريم جدام رب العالمين وجدام الناس بيعلنونهم زوج زوجه ان شاءالله ..
خالد واقف يناظر نفسه فالمرايه .. 
خالد مبتسم " فديت هالويه يا خلود .. والله وصرت معرس .. واخيرا بتنفس من انفاسج يا مريم .. فديت قلبج يا حب حياتي .. الله يقدرني واسعدج يا بنت العم " .. عدل الغتره وتطيب من دهن العود .. شاف نفسه اخر مره فالمرايه وابتسم ابتسامته العذبه .. نزل وسلم على امه وابوه اللي كانوا قاعدين تحت ..
خالد: السلام عليكم يا اغلى ام وابو .. 
بومحمد مبتسم: هلا وغلا .. وعليكم السلام ..
ام محمد: عليكم السلام .. يسعد لي صباحك يا قلب امك انته ..
خالد قعد مواجهم: الغاليه شاي من ايدينج الحلوات ..
ام محمد: ان شاءالله الغالي .. 
بومحمد: خالد .. 
خالد مبتسم: سم الغالي ..
بومحمد: سم الله عدوينك .. مستعد للحدث الكبير ؟ ما بقى وقت .. خلال ساعتين بتكون مريم في ذمتك .. حلالك 
خالد " والله ودي يمرون بسرعه": اي خلاص بدى العد التنازلي ..
بومحمد مبتسم: اخوانك وين ؟
خالد: نازلين .. 
دخلت ام محمد وحطت كوب الشاي جدام ولدها .. 
ام محمد: تفضل يبه ..
خالد: دام فضلج الغاليه ..
دخل عليهم علي: السلام عليكم ..
الكل: عليكم السلام .. 
باس راس امه وابوه وقعد جنب اخوه ..
علي: يبه ..
بومحمد: يا لبيه ..
علي: صج اللي سمعته ؟
بومحمد مستغرب: شو اللي سمعته ؟
علي: ان خالد متخرع وما نام من امس ..
بومحمد وام محمد طالعوا بعض: ههههههههههه 
خالد التفت على اخوه: علوه .. والله اني محضر لك بلاوي لي جيت تعرس .. عشان جي انا باسكت عنك ..
بومحمد: شو محضر له .. ههههههههه
خالد عصب: معليه يا علوه ..
ام محمد تمت تكح من كثر الضحك .. 
ام محمد: كح كح كح .. آآه يا علي .. عليك سوالف .. كح كح كح 
بومحمد: قم جيب ماي لامك بسرعه .. ههههه 
علي: ان شاءالله ..
خالد يطالعهم وهو معصب " اوريك يا علوه .. ان ما مسخرت فيك .. اصبر علي .. مستقوي علي الحين وتقطعني وانا ساكت لك .. لكن مردك بتنحط بالموقف اللي انا فيه " ..
رجع علي ومعاه كوب الماي: شربي يمه ..
شربت ام محمد: واي يا قلبي .. يا علك العافيه يا علوه جي تسوي فينا ..
بومحمد: والله انك هيس ومو هين يا علوه ..
دخل عليهم محمد: شو فيك ؟
بومحمد: تعال ليفوتك ..
خالد يقاطعه: قطعوني يا حمود .. 
محمد مبتسم: ليش ؟
خالد: ما تعرف الرزيل علوه ..
محمد: عندك اياه علوه .. زين سويت فيه ..
خالد مبطل عيونه: حتى انت يا حمود ..
محمد: نسيت ولا اذكرك ؟
خالد رفع حاجب وبعدين ضحك: آآه .. صج الدنيا دواره .. الله سلط علي علوه هالخبل ..
بومحمد: شو ؟
محمد: خلود سوا فيني نفس الشي يوم بملج بساره .. قطعني عند عيال عمي .. 
بومحمد: عساك يا خالد .. 
خالد: بسكم سوالف .. يلا قوموا نروح ..
بومحمد التفت على علي: وايد مستعيل الولد ..
علي: شوف عيونه حمر من السهر ..
ام محمد ماتت من الضحك: خلاص يا علي ذبحتني .. هههههههه 
محمد يطالع خالد: هههههههه .. انا لو منك يا خلود ادفن راسي بالارض مثل النعامه ..
خالد واقف عند الباب: معليه .. مستانسين قطعتوني ..
علي: تعيش وتاكل غيرها ..
خالد ضحك: هههههه .. زين زين يا علوه ..
بومحمد: احم .. يلا يا جماعه جاهزين .. نمشي ؟
محمد: لا وين نمشي .. ما شربت شاي ..
ام محمد قامت من مكانها: الحين باحطه لك في كوب الشغل اخذه معاك ..
محمد: جزاج الله خير الغاليه ..
علي: وانا بعد يمه ابي .
ام محمد وهي رايحه المطبخ: ان شاءالله ..
بومحمد: خالد يبه تعال اقعد ليش واقف عند الباب ..؟ المحكمه مب طايره ..
الكل: ههههههههه ..
خالد: حتى انت معاهم يبه ..
محمد: هههههه .. ما درا عنك فروس ..
خالد: لا والله ..
علي كان يصور خالد بالجوال وهو معصب ..
دخلت ام محمد ومعاها كوبين واحد لمحمد و واحد لعلي .. سلم خالد على امه ..
خالد يبوس راس امه: رضاج وبركاتج الغاليه ..
ام محمد تمسح دموعها: الله يبارك لكم .. و مريم احسن البنات .. الله يوفقكم ان شاءالله ..
خالد مسح دموع امه: الله يخليج لنا يا ام محمد .. والفال حق الباقي ..
ام محمد: آمين .. الله ايسر امورك يا رب ..
الكل: آمين ..
طلعوا وام محمد تمت تراقبهم وهي تصيح .. كانت دموعها دموع الفرح .. وقفت نفس الوقفه ونفس المكان من 4 سنين .. لما محمد كان رايح المحكمه يملج بساره .. تذكرت ذيك الايام ومسحت دموعها بفرح تمت تدعي لهم وكانت تنتظر رجعتهم .. 
.......................


في بيت بوفارس مريم فتحت عيونها بفرح .. وبشيء من التوتر .. قامت من السرير وخذت لها شور دافي يهدي الاعصاب .. صلت ركعتين تمت تدعي فهم بالتوفيق والحياه السعيده مع خالد .. لبست ونزلت عند امها .. 
مريم بابتسامة دلع: ماما حبيبتي .. وباستها على خدها .. وحضنتها بقوه ..
ام فارس: هلا وغلا .. فديت مرايم انا .. وحضنت مريم بحنان ..
مريم: شحالج ماما ؟
ام فارس بتسمه: تسأليني انا .. انتي اللي شو اخبارج ؟
مريم نزلت راسها: ماما عااد ..
ام فارس: ههههه .. الله يكملج بعقلج و يوفقج يالغاليه ..
مريم: آمين ..
دخل عليهم بوفارس وهو مبتسم: فديت عروستنا .. شحالج بابا ..
مريم قامت تسلم على ابوها: هلا بابا .. شو اخبارك ؟
بوفارس رفع راسها: فديت الخجل انا .. انا طيب فديت قلبج ..
مريم قعدت جنب ابوها .. 
بوفارس: الغاليه .. شحالج اليوم ..
ام فارس: مستانسه والله .. 
بوفارس الله يتمم على خير .. مريم روحي شوفي اخوانج قعدوا ولا للحين ؟
مريم: ان شاءالله بابا .. 
بوفارس: فديت قلبها .. الله يوفقها مع خالد ..
ام فارس: خالد ريال وينشد فيه الظهر .. تربية حمد .. 
بوفارس: صدقتي .. تربية حمد .. 
ام فارس مبتسمه: وانت عيالك ريايل وما عليهم زود .. 
بوفارس: الله يحفظهم كلهم .. 
دخل فارس و راه عبدالعزيز ماسك يد مريم ..
فارس يبوس راس امه: شحالج الغاليه ..
ام فارس صاده عنه: الحمدلله ..
سلم على ابوه: شحالك يبه ؟
بوفارس: حيالله فارس .. بوفارس يعوض فارس نقص المشاعر والحنان من ام فارس ..
عبدالعزيز يبوس راس امه: فديت ام فارس انا ..
ام فارس مبتسمه: هلا وغلا بعزيز .. هلا فديت قلبك .. شحالك يبه ؟
عبدالعزيز: طيب الله يسلمج ..
ام فارس: فديت قلبك .. خل اقوم اجيب لكم السفره عشان تاكلون لكم لقمه قبل ما تروحون .. 
مريم قاعده جنب عبدالعزيز: حيالله عروستنا ..
مريم مبتسمه بخجل: فديت قلبك عزيز ..
فارس مبتسم: مرايم .. فديت الخجل انا ..
مريم: عاد فارس ..
فارس: واااي على الدلع .. بتذبحين خلود بدلعج انتي ..
مريم " اصلا هو ميت": .................. 
عبدالعزيز: فديت الخجل ..
بوفارس: بسكم .. احرجتوا البنيه .. يبه روحي شوفي اختج خلصت ولا للحين ؟.. 
مريم ان شاءالله .. 
دخلت ام فارس وحطت الصينيه على الارض .. نزلوا كلهم يتريقون .. تموا يسولفون ويضحكون الا فارس .. 
فارس قايم من السفره: الحمدلله .. 
بوفارس: وين يبه .. ما كلت شي ؟
فارس: الحمدلله شبعت ..
بوفارس " الله يهديج يا مزنه .. الولد صار ما يشتهي يقعد معانا " .. 
فارس راح غرفته لبس وتكشخ ونزل لهم .. 
بوفارس يطالع فارس باعجاب: اخاف انت المعرس وانا مادري ؟
فارس ابتسم لابوه: فديت قلبك الغالي .. 
عبدالعزيز: حلاه عليك يا بومحمد .. معرس ..
فارس: لو سمحت انا بونايف .. 
ام فارس التفت عليه: وليش بونايف يعني ..
فارس ابتسم: يعز علي هالاسم ..
بوفارس: ولا يهمك يا بونايف .. حاضرين لك .. دخلت فاطمه وهي مبتسمه لابوها ..
فاطمه: السلام عليكم ..
الكل: عليكم السلام ..
بوفارس: هلا وغلا بحياة وقلب ابوها .. تعالي اشم ريحتج يالغاليه ..
فاطمه قربت من ابوها: شحالك الغالي ..
بوفارس: بشوفتج صرت بخير ..
فاطمه: فديت قلبك بابا .. راحت عند امها وباست راسها .. 
بوفارس: يلا مشينا يا شباب ..
عبدالعزيز: قدام ..
فارس: هههه .. ليكون انت اللي بتعرس .. طالع اول واحد فينا ..
عبدالعزي يتمسخر: كنت بعرس .. هههههههه
بوفارس: يلا عن الهذره الزايده ..
طلعوا و راحوا المحكمه .. كلهم ركبوا سيارة فارس ( الرنج الاسود )

فارس اتصل بمحمد ولد عمه وحطه على السبيكر ..
محمد: فروس حبيبي ..
بومحمد التفت على فارس ..
فارس: هلا بونايف .. شحالك ؟
محمد: يه يه يه .. شعنده المؤدب .. 
فارس يصطنع الابتسامه: انتوا وين الحين ؟
محمد: وحشتني يا قلبي .. 
بوفارس: محمد .. شو هالكلام ؟
محمد: اوبس .. عمي .. 
بوفارس: وجع .. شوهالمياعه ..
محمد: شحالك عمي ..
بوفارس: اي جي اصطلب .. انتوا وين ؟
محمد: احنا قريب المحكمه ؟ انتوا وين ؟
بوفارس: تونا طالعين من البيت .. 
محمد: عيل ننتظركم احنا .. يلا سلام .. وسكر على طول ..
طبعا عبدالعزيز ومريم وفاطمه كانوا ميتين من الضحك على محمد .. 
بوفارس: شو فيه يتميع فالكلام ذي .. استخف على كبر .. فارس طبعا ما علق .. تحسف انه حط التلفون على السبيكر .. ماتوقع ان محمد يخربط بالرغم ان فارس لمح له انه مو قادر يتكلم .. 
محمد: قطيعه .. صاددني عمي .. الله يغربلك يا فروس ..
علي: شو فيك ؟
محمد: سمعتني شلون اتكلم اول ما رن التلفون ؟
علي: اي .. كنت تستعبط ..
محمد: وبعدين ما تغير كلامي مره وحده ؟
علي: بلا 
محمد: فروس حاطني على السبيكر وعمي معاه فالسياره ..
علي ضحك بصوت عالي: كاااااااااااااااااك .. شو هالحاله .. خلود من شوي والحين انت .. ههاااااااااي ..
محمد: الله يغربل فروس .. 
علي: شلون بتجابل عمي الحين ؟
محمد: اسكت هاي اللي احاتيه الحين .. بس مردوده يا فروس ..
علي: حالتكم صعبه .. 
وصلوا المحكمه ومحمد كان متوتر .. شلون بيجابل عمه من بعد الحركه اللي صارت ..
محمد " زين انا كنت استعبط .. اكيد عمي بيفهم هالشي .. لأ يمكن على باله اتكلم جد .. الله يغربلك يا فروس " 
دخلوا وقعدوا في انتظار الرجال .. 
بومحمد: محمد يبه كلمت بيت عمك ؟
محمد: اي يبه .. جاين ..
بومحمد: اتصل شوفهم وين؟ تأخروا ..
محمد بصوت واطي: بعد انا اتصل ..
بومحمد: ها يبه .. شو تقول ؟
محمد: ولا شي الغالي .. ان شاءالله بتصل ..
علي يهمس في اذن خالد: فاتك اللي صار ..
خالد قرب من علي: شو صار ؟
علي قال لخالد موقف محمد مع عمهم بوفارس .. اما خالد مات من الضحك ..
خالد: هههههه .. الله يغربلك يا حمود ..
محمد انهى المكامله والتفت على خالد اللي كان ميت من الضحك ..
محمد: تضحك ها .. قالك علوه ..
خالد: روعه الحركه ..
بومحمد: ها يا محمد .. وينهم ..
محمد: وصلوا خلاص .. الحين بينزلون ..
دخلوا المحكمه ومريم زاد توترها .. 
مريم: فطيم .. مسكيني ماشوف عدل ..
فاطمه مبتسمه: هاتي يدج .. مريم فديت قلبج .. تجننين وانتي متوتره ..
مريم: فديت قلبج يا فطيم .. الفال لج .. وان شاءالله اجيبج المحكمه وتكونين متوتره جي بعد ..
فاطمه: ههههه .. اشوف تنكتين بعد .. رفعت راسها وشافت محمد يطالعها وهو مبتسم .. نزلت راسها بخجل ودخلت مع اختها انتظار النساء .. 
الشباب سلموا على بعض .. دخلت مريم عند الشيخ وخلصوا الاجراءات القانونيه .. وتم الزواج .. 
خالد سلم على عمه وهو فرحان ..
بوفارس: مبروك يا خالد .. وما وصيك على مريم .. 
خالد: الله يبارك فيك يا عمي .. ومريم بحطها بعيوني . والله يقدرني واسعدها ..
بوفارس: بارك الله فيك .. 
بومحمد: مبروك بوفارس .. الله يهنيهم ..
بوفارس: الله يبارك فيك ويسمع منك ..
مريم كانت واقفه جنب عبدالعزيز ومنزله راسها .. قرب منها خالد ..
خالد: مبروك مريم ..
مريم ماسكه عبدالعزيز: الله يبارك فيك ..
عبدالعزيز: تستاهل بوليد .. 
خالد: الفال لك ..
فارس: مبروك يارجل .. ودخلت القفص .. 
خالد مبتسم: الله يبارك فيك .. عقبال ما نفرح فيك الغالي ..
محمد: وانا ما تبون تفرحون فيني بعد ..
خالد: عن الانانيه .. 
محمد حضن اخوه: مبروك يا خالد .. الله يهنيكم ..
خالد: وياك فديتك ..
علي: صباحيه مباركه يا عريس .. مبروك حبيبي ..
خالد: هههههه .. ما تخلي عنك هالحركات .. عقبال ما نجيبك المحكمه ياعلوه ..
بومحمد وعلي ومحمد: ههههههههههه 
راحت مريم انتظار النساء وارتمت في احضان اختها .. بللت شيلة فاطمه بدموعها ..
فاطمه: واااي فديت اختي انا .. مبروك يا مرايم .. تستاهلين .. الله يوفقكم .. 
مريم وسط دموعها: الله يبارك فيج حبيبتي .. وان شاءالله نفرح فيج ..
طلعوا الخوات من انتظار النساء ومحمد كان يطالع فاطمه بشوق .. فاطمه كانت تتصد .. ما تبي عيونها تتلاقى بعيون محمد .. اما محمد قرب من فاطمه ..
محمد: شحالج بنت العم ؟
فاطمه منزله راسها: الحمدلله طيبه .. 
محمد: اخبار يدج ؟ ان شاءالله احسن الحين ؟
فاطمه " ما نسى يدي مع انها خفت": الحمدلله احسن .. رحت المستشفى و شلوا لي الخيط ..
محمد: الحمدلله .. 
قرب منهم فارس: حيالله محمد ولد عمي ..
محمد: الله لا يحيك .. 
فارس: هههههه .. ليش ؟
محمد: تضحك وتسألني ليش ؟
فارس: هههههههه .. ياخي انت ما تفهم .. ناديتك بونايف .. وما فهمت ..
محمد: شدراني انا ..
فارس: انا اقول شو فيه الولد متنح .. ما يفهم شو سالفته .. 
محمد: يجي لك يوم .. 
فارس: تكبر وتنسى .. 
محمد: مو مشكله .. زين تجي معاي ؟
فارس: لا .. بروح اوصل الاهل البيت ..
محمد: يا ويلي .. كلهم كانوا معاك بالسياره ؟ 
فارس: اي .. جينا بسياره وحده ..
محمد: الله لا يبارك بالساعه اللي اتصلت فيها يا فروس .. " اكيد فاطمه سمعتني " .. 
فارس: ههههههه .. 
محمد: خلاص انا بري منك لين يوم الدين .. ماعرفك ..
بوفارس: يعني لي متى بتهذرون انتوا الثنين ؟
محمد انتفض: احم .. هلا عمي ..
بوفارس يطالع محمد ورافع حاجب: هلا والله بونايف .. 
محمد راح عند ابوه من الاحراج ..
بوفارس: يلا يبه نروح ..
فارس ماسك الضحكه: ان شاءالله .. 
طلعوا من المحكمه وهم فرحانين .. خالد فرحان باهم حدث في حياته .. محمد فرحان بشوفة فاطمه .. اما الباقي فرحوا حق مريم وخالد .. اتصل محمد يبشر امه .. وام محمد على طول اتصلت بام فارس تبارك لها .. الفرحه عمت بيت بوفارس وبيت بومحمد .. 
دخل خالد البيت وكانت ام محمد في استقباله .. 
ام محمد: هلا وغلا بخالد .. مبروك فديت قلبك .. الله يوفقك ويرضى عليك يا يبه ..
خالد باس راسها: الله يبارك فيج الغاليه .. اهم شي رضاج علينا ..
ام محمد: راضه عليك دنيا واخره .. 
خالد تنفس براحه .. وسلم على الباقي .. الريم وفاضل وسلطان وساره مرت محمد ..
في بيت بوفارس .. ام فارس كانت فالحوش نتنظر وعلى اعصابها .. اول مادخلوا ركضت عند السياره وخذت مريم بالاحضان .. 
ام فارس: فديت بنتي والله .. تستاهلين يا قلبي ..
مريم: ماما .. وصاحت متأثره بالموقف .. 
فارس مبتسم: يه .. مرايم شو هالدموع ..
ام فارس تمسح دموع مريم: هاي دموع الفرح .. 
فارس باس مريم على راسها: مبروك يا اختي الغاليه .. وعقبال ما نفرح بفاطمه ..
ام فارس: وفيك ..
فارس مبتسم: وفيني ولا يهمج يا ام فارس .. وباس راسها .. 
ام فارس حضنته بشوق: فديت قلبك يا فارس .. فرح قلبي يا يبه ..
فارس: عطيني وقت و اوعدج اني بنفسي بجي وبقولج يمه ابي اتزوج ..
ام فارس: ان شاءالله .. 
بوفارس كان يشوف ام فارس وفارس بحنان " الله يرضى عليكم ولا يفرق بينكم " .. 
طلعت ايمان تركض بكشتها فالحوش وتصرخ .. الكل التفت عليها بخوف واستغراب ..
ايمان: واااااااااااااي .. مبروك مريوم .. 
فارس: وجع .. طيرتي قلوبنا يالهبله ..
الكل: ههههههههه
طبت على مريم وحضنتها: مبروك مرايم .. تستاهلين الله يوفقج مع خالد .. 
مريم حضنتها: الله يبارك فيج حياتي .. الفال لج انتي وفطيم ..
فارس لما سمع اسم فاطمه التفت عليها .. قرب منها وحط يده على كتفها .. فاطمه التفتت عليه مبتسمه .. 
فارس: تعالي ابيج شوي .. 
فاطمه مشت مع فارس: ان شاءالله 
راحوا صوب الحديقه .. قعدوا على الكرسي فارس قعد ومسك يد فاطمه .. قرب يدها من خشمه وتم يستنشقها .. فاطمه استغربت .. 
فارس: شو هالريحه الحلوه .. 
فاطمه سحبت يدها: اي ريحه ؟ 
فارس: ليش ارتبكتي ؟
فاطمه: نعم!! شفيك فارس ؟
فارس: تذكرين يوم كنا في غرفة عزيز ذيك الليله ؟
فاطمه ويها صار احمر: اي 
فارس: ليش لما مريم قالت لج نفس الكلام اللي قلته ارتبكتي وغيرتي الموضوع ..؟
فاطمه: ما غيرت الموضوع رديت عليها ..
فارس: اذكر .. وقلتي لها هاي ريحة الغرفه ..
فاطمه: اي ..
فارس: بس انا يوم دخلت غرفة عزيز ما كنت في ريحه مميزه .. نفس الريحه اللي مريم شمتها في يدج ؟!!؟
فاطمه: فارس .. شو تبي انت من ورا هالكلام ؟
فارس: في شي انتي خاشته علي ؟
فاطمه: لا مافي شي ؟
فارس: فطيم .. انا اخوج ولا تخشين علي .. 
فاطمه: مافي شي .. قامت من مكانها وهي تصيح .. 
مسكها فارس: رجعي .. ليش هالدموع .. 
فاطمه دزته وراحت تركض وهي تصيح .. فارس استغرب منها .. 
فارس " شو وراها فطيم ؟ وليش تصرفت جي ؟ انا ما قلت شي يزعل .. هاي اسلوبي وهي تعرفه .. والله انها غريبه !!" .. 
فاطمه راحت غرفتها وسكرت الباب عليها وتمت تصيح .. حذفت نفسها على السرير وتمت تصيح بخوف وقلق .. راسها عورها ونامت من التعب .. 
فارس حس بالذنب .. هو ما كان شاك في اخته .. بس مستغرب شرودها وارتباكها .. في الفتره الاخيره .. تم يفكر في اخته .. خايف عليها ويبي يعرف شو اللي مضايقها .. 
فارس" فطيم صايره وايد حساسه هالايام .. دوم شارده واحسها في عالم ثاني ؟ لازم اعرف شو فيها اختي .. فديت قلبها فطيم " .. 
دخل الجد مع هيا والجده .. والجد اول ما شاف عبدالعزيز لحقه وضربه بالخيزران .. 
الجد: اسود الويه ..
عبدالعزيز: آآآآي .. ليش يدي ؟
الجد: تعرف ليش .. 
عبدالعزيز: اليوم الضرب ممنوع ..
الجد متعجب: ليش ؟
عبدالعزيز: عشان خالد ملج بمريم ..
الكل: ههههههههه 
الجد: لا والله .. تستخف دمك .. 
الجده: بسك لتهت الولد ..
عبدالعزيز: آآي يدتي ذبحني .. شوفي شلون ضهري معلم من خيزرانته ..
الجده تمسح على ظهر عبدالعزيز: سمالله عليك يبه .. بس محد قالك تروح مع يدك .. 
الجد: عزوز تعال ابيك .. 
عبدالعزيز: ان شاءالله .. وقام ورا يده ..
الجده: وبعدين قول ظهري علم من خيزرانته ..
هيا: ما يتوب ولد ولدج ..
دخلت ام فارس مرحبه بهيا والجده: هلا وغلا .. نور البيت .. 
هيا مبتسمه: مبروكين ويستاهلون ..
ام فارس: الله يبارك فيج حبيبتي ..
الجده: تستاهلون يا مزنه .. الله يكبر حظها ..
ام فارس تبوس راس عمتها: الله يسلمج يمه .. 
بوفارس: وين البنات يا مزنه ؟
ام فارس: فوق .. بروح اناديهم ..
بوفارس: بارك الله فيج .. 

دخل فارس: احم احم .. 
الجده: ووووويه لوع الله جبدك ..
فارس سلم عليها: اهلا اهلا ..
هيا: عيالك مسوين لامي وابوي جو ..
بوفارس مبتسم: هههههههه .. فيهم خبال عيالي ..
فارس: شحالج الشيخه ؟
الجده صاده عنه: الحمدلله ..
فارس واقف عندها: يعني ما راح تسأليني ؟
الجده: شو اسألك .؟
فارس: عن اخباري ؟
الجده: من زين ويهك اسأل عنك ..
فارس: نعم نعم .. سمعيني مره ثانيه الشيخه ..
الجده: والله العظيم لو ما فارقت ويهي باكسر ضلوعك ..
فارس ضحك عشان ينرفز الجده: هههااااااااي .. ليكون الشيخه تلعبين كاراتيه ؟
الجده اطالع الصوب الثاني: استغفر الله العظيم ..
بوفارس: امي عكس ابوي .. بالها طويل وتصبر .. ابوي على طول يرفع الخيزران ..
هيا: اي والله .. حمد طلع على ابوي .. 
بوفارس: مسوي لهم رعب فالبيت ..
هيا: اي والله .. التفتت على فارس .. يعني متى بتسلم على عمتك يا حلو ؟
فارس مبتسم ورافع حاجب: هلا وغلا عميمه .. شحالج .. 
هيا: فديت هالابتسامه يا فارس .. ماشاءالله عليك مزيون .. عيني عليك بارده ..
فارس باسها على خدها: مووووح .. فديتج عميمه .. 
الجده بصوت واطي: من حلاته هالعفريت ..
فارس التفت عليها: عيدي كلامج الشيخه ..
الجده طالعته بنظره: الله يعطيك عقل ..
هيا وبوفارس: ههههههههههه 
دخلت مريم وهي منحرجه: السلام عليكم ..
هيا والجده وام فارس لولشوا: كللللوووووووووووش ..
الجده قامت: فديت قلب الريم .. والله انج عروس يالعروس ..
مريم منحرجه: هلا يدتي .. شحالج ؟
الجده: طيبه طاب حالج .. انتي شحالج يمه ..؟
مريم: الحمدلله بخير ..
هيا خذت مريم بالاحضان: مبروك حبيبة قلبي .. انتي وخالد لايقين لبعض .. الله يهنيكم يا رب ..
مريم: الله يبارك فيج عميمه .. وحضنت عمتها .. فديت قلبج عميمه ..
فارس: بلا افلام هنديه خلاص ..
الجده: وانت شعليك منهم ؟
فارس: ما علي منهم شي .. علي ثيابي .. مالبس ثياب حريم ..
الجده بذهول: شوفوا شو يقول هالخبل .. والله ان هالولد انرج ..
فارس يستعبط: ليش شايفتني قرشه عشان انرج ..
الجده: انت تجنن اللي ما يتجنن .. خبل خبل ..
فارس متخصر: يا ربي يقتهرون من جمالي ودلالي ..
الجده: بيجيب لي الجلطه هالولد بكلامه ..
مريم: سمالله عليج يدتي .. 
فارس وبوفارس: ههههههههههههه 
دخلت ايمان: هلا وغلا .. حيالله من جانا ..
الجده: فديت ايمان انا .. تعالي فديت قلبج .. والله انج سنعه ..
ايمان تبوس راس يدتها: شحالج يدتي .. ان شاءالله طيبه ؟
الجده مبتسمه: طيبه بشوفتج يا غناتي ..
ايمان: هلا والله عميمه .. شحالج ؟
هيا مبتسمه: طيبه حبيبتي .. انتي شحالج حياتي ؟
ايمان: الحمدلله طيبه .. 
ام فارس: مريم يبه .. سلمتي على يدج ؟
مريم: ما شفته ..
الجده: هايت مع عزوز .. خرب الصبي هالشيبه ..
فارس: حتى الشيبه تقتهر منه .. يا ربي ..
ام فارس: اسكت عن يدتك يا فارس ..
بوفارس: الله يغربلك يا فارس ..
فارس يهمس: احب العوزها .. شي يدتي .. بالها طويل ودوم مروقه ..
بوفارس وفارس: هههههههههه
الجده اطالعهم بغضب: وحطبه على روسكم انتوا الثنين .. شوله هالضحك ؟
بوفارس: ما في شي الغاليه ..
ام فارس: مريم يبه روحي سلمي على يدج ..
مريم: وينه ؟
ام فارس: اكيد مع عزيز فوق ..
مريم: ان شاءالله .. 
هيا: وين النتفه وفطيم ؟
ايمان: جسوم راح مع سلطان يجيبون افلام ..
بوفارس: وهذول حياتهم افلام ..
الجده: خله على راحته لا تضايقه ..
هيا: فديت قلبه والله .. خله على راحته .. زين وين فطامي ؟
فارس تذكر ان اخته زعلانه " فديت قلب فطيم " .. 
بوفارس: ايمان يبه ..
ايمان: نعم بابا ..
بوفارس: روحي نادي اختج .. قولي لها عميمه هني ..
ايمان وهي طالعه: ان شاءالله ..
فارس كان سرحان .. والجده انتبهت انه سرح ..
الجده: فارس ..
فارس: نعم ..
الجده: الله ينعم عليك .. وين رحت ؟
فارس ابتسم: معاكم ..
الجده: سمالله عليك .. مره وحده صخيت ..
فارس: لا ما فيني شي .. وابتسم ..
الجده تغيضه: ما يندرى عنك في من تفكر ؟
فارس مبتسم: عيدي كلامج الشيخه ..
الجده: مو اذن عليك ..
فارس: لا مثلج ..
الجده: وجع يا فروس ..
فارس: عادي ما يأثر في نفسيتي ..
الجده: محمد شوف ولدك جنني ..
بوفارس وهيا وام فارس: هههههههههههه
راحت ايمان غرفة فاطمه وطقت الباب ..
ايمان: فطوم .. فطوم .. ودخلت عليها .. شافتها نايمه .. ليش نايمه الحين ..؟ طلعت من الغرفه ونزلت تحت ..
ايمان: فطيم نايمه ..
بوفارس بخوف: نايمه .. والكل انتبه لخوف بوفارس .. 
ام فارس: ويه توها معانا .. 
بوفارس قام من مكانه وراح لها الغرفه .. 
فارس: شو فيه ابوي قام متخرع ؟
هيا: مادري .. خل اقوم اشوفه .. 
ام فارس والجده قاموا وراها .. 
الجده: فروس ..
فارس: هلا ..
الجده: شلني .. ماقدر على الدري ..
فارس: من عيوني .. شل يدته و راح ورى امه .. تمت ايمان فالصاله بروحها ..
ايمان: يه انا ليش واقفه بروحي .. خل اروح وراهم .. 
دخل بوفارس غرفة فاطمه و قلبه مقبوض وخايف عليها .. شافها نايمه وباين عليها الحزن .. قعد على السرير 
بوفارس: فطيم .. حياة ابوها قومي ..
فاطمه: من ؟
بوفارس: انا بابا .. قومي .. شو فيج نايمه الحين ؟ تعبانه ؟
فاطمه فتحت عيونها بتعب: بابا ..
بوفارس: عيونه انتي .. تعبانه يبه ؟
فاطمه: اي تعبانه شوي .. 
دخلت ام فارس و وراها هيا .. 
ام فارس: فطيم ماما شو فيج .. 
بوفارس: ما عليها شر بس فيها نوم الكسوله .. بوفارس ماحب يلفت انظار الكل لفاطمه .. هو خايف عليها من ذيك الليله يوم صاحت وكانت خايفه .. 
فاطمه استغربت دخول الكل عليها .. تمت اطالهعم باستغراب .. تلاقت عيونها بعيون فارس .. ونزلت راسها على طول .. حظنت ابوها وغمضت عيونها ..
بوفارس: تبين تنامين بابا ..
فاطمه: لا خلاص مافيني نوم .. رفعت راسها مبتسمه .. بس غفت عيوني شوي .. 
الجده: سمالله عليج غناتي ..
فاطمه قامت من السرير وباست راس يدتها: شحالج يدتي ؟
الجده: بخير غناتي .. 
راحت عند عمتها وباستها: شحالج عميمه ؟
هيا مبتسمه: طيبه فديت قلبج .. 
فاطمه: شو فيكم كلكم دخلتوا مره وحده ؟
بوفارس: خفنا لتكونين تعبانه ..
فاطمه مبتسم: لا مو تعبانه الحمدلله .. بس دخلت الغرفه وكانت بارده وما قدرت اقاوم السرير ..
الكل: ههههههه ..
بوفارس: زين يبه دام تطمنا عليج .. عيل ننتظرج تحت ..
فاطمه: ان شاءالله ببدل وبانزل ..
الكل طلع من الغرفه الا فارس .. كان واقف ويطالع اخته بندم .. فاطمه كانت متجاهله وجوده .. فارس نزل راسه وطلع .. 
فارس " فطيم حساسه .. الحين هي ماخذه على خاطرها مني .. بس تهدى وبكلمها على رواقه " .. 
فاطمه كانت حاسه بالذنب لانها تجاهلت فارس .. 
فاطمه " فديت قلبك يا فارس .. اعذرني بس غصبن عني سويت جي .. سامحني اخوي الغالي " 
فاطمه نزلت تحت .. وفارس دخل غرفته وهو متضايق .. ملجأه الوحيد ( مناف ) ..
مناف: هلا حبيبي ..
فارس تنهد: آآه .. فديتج يا قلبه انتي ..
مناف بخوف: شفيك فارس ؟
فارس: مافيني شي .. بس تعبان شوي ؟
مناف: ما تشوف شر حبيبي .. شفيك تعبان ؟
فارس: مصدع .. 
مناف: سمالله عليك حبيبي .. قوم خذ لك شور دافي ونام لك شوي ..
فارس مستناس ان مناف مهتمه فيه: مو الحين حبيبتي .. 
مناف: متى حبيبي ؟
فارس: ما شبعت من صوتج ..
مناف منحرجه: فديت قلبك يا حياتي .. بس انا ما راح اطير .. روح خذ لك شور وبعدها كلمني ..
فارس: لا حياتي بعدين ..
مناف: فارس اسمع الكلام ..
فارس: اي كلام ..
مناف: لا تستعبط ..
فارس: ههههههه .. زين بس 5 دقايف وبقوم اخذ شور ..
مناف: باحسبها لك ..
فارس مبتسم: زين .. اتصل له محمد على الخط الثاني .. مناف حبيبتي لحظه بشوف الخط الثاني ..
مناف: خذر احتك ..
رد على محمد .. 
محمد: روح يا انتظار ..
فارس منحرج: خير شو تبي ؟
محمد ميت من الضحك: ههههههه .. ابيك يا بعد طوايفي ..
فارس: دمك خفيف .. 
محمد: فديت خفة دمي والله .. 
فارس: اخلص علي ..
محمد يستعبط: ممممممم
فارس: حمود ..
محمد: زين زين .. كلمني سلمان .. 
فارس باهتمام: زين ..
محمد: وقالي لازم نتلاقى الساعه 1 في بيتهم ..
فارس رفع حاجب: خير ان شاءالله .. خل اخلص من اللي بيدي وبكلمك ..
محمد يغلس: شو اللي بيدك ؟
فارس: حمودي بتصفق الحين ..
محمد: لا تنطرها وايد .. بعدين تزعل .. هههههههه
فارس: فارق .. حسابك بعدين .. سلام .. رجع لمناف اللي كانت تنتظره ..
مناف: هلا حياتي ..
فارس: سوري .. ولدي عمي كان على الخط الثاني ..
مناف: عادي حبيبي .. زين خلصت الـ 5 دقايق .. 
فارس: لااااااا .. ما يصير ..
مناف: وش اللي ما يصير ؟
فارس: الـ 5 دقايق راحت وانا اكلم ولد عمي .. 
مناف: محد قالك ترد عليه ..
فارس يتدلع على مناف: عاد حبيبي .. بس خليني شوي ..
مناف: فديت قلبك انته .. بس انا عند كلمتي .. يلا روح خذ شور وارتاح شوي ..
فارس: واللي يسلمج يا قلبه انتي .. 
مناف: لا يعني لا .. 
فارس: باموت جي .. لا تقسين علي .. 
مناف: فديت قلبك حبيبي .. عورت قلبي .. زين قوم خذ لك شور و أول ما تخلص كلمني زين ..
فارس بوناسه: اوكي .. 
مناف ضحكت: هههههههه .. انتظر اتصالك حبيبي .. 
فارس: ان شاءالله يا قلبي ..
سكر منها وهو فرحان .. 
فارس " فديت قلبج يا مناف .. احبج واموت فيج .. صرتي كل شي بحياتي يا حياتي انتي " ..
دخل خذ له شور سريع .. ورجع اتصل فيها مره ثانيه .. كان يكلمها بفرح .. طقت عليه ايمان الباب ..
ايمان: فارس .. 
فارس: لحظه حبيبتي شوي .. راح عند الباب .. نعم 
ايمان: يلا الغدا جاهز ..
فارس: مابي غدا .. باطلع بعد شوي..
ايمان: على راحتك .. 
فارس سكر الباب ورجع يكلم مناف ..
مناف: ليش ما تبي غدا ..؟
فارس: باطلع ..
مناف: تطلع في القايله .. 
فارس: اي عندي شغل مع ولد عمي ..
مناف: اها .. زين كل لك لقمه فديتك ..
فارس: مالي خاطر ..
مناف: بس انت المفروض انك ترتاح بعد هالشور صح ..
فارس مبتسم: المفروض .. بس some thing came up 
مناف: اها .. زين متى بتطلع .؟
فارس: بعد شوي ان شاءالله ..
مناف: زين عيل خل اروح اشوف اخواني وامي .. وانت روح خلص شغلك .. وكلمني لي فضيت حبيبي ..
فارس: زين حبيبتي .. 
سكر من مناف وعلى طول اتصل بولد عمه ..
فارس: انت وين ؟
محمد: طالع ..
فارس: مرني ..
محمد: ولا يهمك .. 
فارس: انا فالانتظار ..
محمد: فالانتظار ولا عندك انتظار .. ههاااااااي
فارس: ههاااااي .. تصدق توني مكتشف خفة دمك 
محمد: والله مشكلتك اذا توك مكتشف خفة دمي .. 
فارس: والله يا حمود لي شفتك مو احسن لك ..
محمد: ههااااااي .. اما مزاجك عجيب اليوم .. 
فارس: زين انا انتظرك يالدب ..
محمد: من عيوني يا عيوني انت .. موووح .. 
فارس: سود الله ويهك .. 
سكر من محمد وهو ميت عليه من الضحك .. نزل تحت وكان الكل مجتمع على السفره ..


ام فارس: ليش ما تتغدا معانا يبه ؟
فارس: مالي نفس ..
عبدالعزيز: ليش مالك نفس ؟ منو سد نفسك ؟
فارس: ولا حد بس مالي نفس ..
مريم: على وين فارس ؟
فارس: عندي شغل .. 
مريم: في هالقايله .. حرام عليك شمس ..
فارس: مضطر .. 
بوفارس: اي شغل اللي مضطر تطلع له الحين .. 
فارس مبتسم لابوه: خبرك يا بوفارس شغل مني مناك ..
بوفارس وفارس: ههههههههههه 
الكل كان يطالعهم باستغراب .. 
فارس: بوسعود .. الساعه 7 ونص نتلاقى في بيت بوخليفه .. 
عبدالعزيز: ان شاءالله .. 
فاطمه سمعت الاسم وقلبها فز .. نزلت راسها وهي تفكر في يوسف .. 
عبدالعزيز: على طاري بوخليفه .. فطيم ترا جبت لج الكتاب ..
فاطمه رفعت راسها: ها .. الكتاب؟؟ ..
عبدالعزيز: البحث ..
فاطمه "فديته": اي ي ي .. 
عبدالعزيز: بس اخر تعديلات عشان يكتمل ..
فاطمه ابتسمت ابتسامه خفيفه: ان شاءالله .. ونزلت راسها .. 
فارس كان يراقب فاطمه .. وكان زعلان ان اخته متجاهلته .. تنهد بصوت عالي ..
بوفارس: بيعنا فالسوق الغالي ..
فارس ابتسم لابوه: اشتريك يالغالي .. قام من مكانه بيروح الصاله .. 
بوفارس: متى بتروح يبه ؟ 
فارس: انتظر محمد ولد عمي ..
هني مريم وعبدالعزيز طالعوا بعض وضحكوا: ههههههههه .. تذكروا موقف محمد مع ابوهم فالسياره لما كان يستعبط على فارس ورد عليه بوفارس .. 
ام فارس: يه .. شو هالضحك ؟
عبدالعزيز: ولا شي .. 
راح فارس الصاله وتم يتعبث في جواله وهو يفكر في اخته .. كان منزل راسه وماسك الجوال .. حس بيد ناعمه على كتفه .. رفع راسه وشاف فاطمه مبتسمه ..
فاطمه: تعال ابيك برا ..
فارس ابتسم لها ومشى معها .. طلعوا فالحوش يتمشون .. 
فاطمه: فارس .. انا آسفه على اللي صار اليوم .. 
فارس كان يسمعها باهتمام .. 
فاطمه: بس مادري شو فيني هاليومين .. وايد متضايقه .. فيني ضيقه اعوذ بالله منها .. كاتمه على صدري .. حاسه بالوحده والخوف .. 
فارس: عسى ماشر فديتج ..
فاطمه: والله مادري يا فارس شو اللي قلب كياني مره وحده .. 
فارس: شو رايكم نغير جو ونروح العزبه او الشاليه .؟
فاطمه: والله تسون خير فيني .. بصراحه احس اني ابي اغير جو .. 
فارس: نكلمهم وانتوا تغيبون عن المدارس والجامعه .. لان بنروح نص الاسبوع ..
فاطمه: ليش مو الويك اند ؟
فارس: هالويك اند عندنا شغل ضروري ..
فاطمه باستغراب: شو هالشغل ..؟
فارس: شغل وبس ..
فاطمه: اها .. 
فارس: انا بكلم الشباب وبشوف عمي وابوي .. 
فاطمه: حلو والله .. ابتسمت لاخوها وحضنته .. باسته على جبهته .. لاتزعل مني يا فارس ..
فارس مبتسم: فديت قلبج يالغلا .. انا مازعل من خواتي .. انتي تعرفين شكثر انا اموت فيكم ..
فاطمه: فديت قلبك يا فارس .. 
محمد كان واقف عند باب بيت بوفارس .. وكان يراقب فاطمه مع فارس .. كان يتفكر في جاذبيتها وهدوئها .. نزل راسه متحسر ..
محمد " الله يهديج يا ساره .. الله يهديج " .. قرب من الباب وسوا هرن لفارس عشان يطلع .. 
فارس: هاي محمد ولد عمي .. خلاص روحي داخل وبنتفاهم فالموضوع بعد ما ارجع .. 
فاطمه: زين .. التفت على اخوها .. فارس تحمل بنفسك فديتك ..
فارس مبتسم: من عيوني .. 
دخلت فاطمه داخل .. وفارس ركب السياره وهو مبتسم ..
محمد: شوله هالابتسامه اللي شاقه حلجك ؟
فارس: يا ربي ليش تغار مني .. 
محمد: من حلاة ويهك اغار منك .. انا اصلا اغار عليك يا قلبي ..
فارس ضحك بصوت عالي: ههااااااااااااي ..
محمد: اشوف يازت لك ..
فارس: جدا ..
محمد: جدا جدا ..
فارس: من كل قلبي ..
محمد: الحمدلله والشكر ..
فارس: اي والله .. الحمدلله والشكر ..
ضحكوا هم الثنين: هههههههههه 
محمد: تصدق ان احنا كل ما نكبر نستخف زياده ..
فارس: نعم لاحظت هالشي ..
محمد وفارس: ههههههههههه .. 
وصلوا بيت سلمان .. استقبلهم سلمان وقلطهم فالميلس ..
سلمان: حيالله من يانا .. زارتنا البركه ..
محمد: الله يحيك .. 
سلمان: عن اذنكم بس اجيب القهوه والشاي ..
فارس: اذنك معاك الغالي .. 
راح سلمان وشاف الجوهره في ويهه ..
سلمان: يبه عندي ريايل .. وين القهوه والشاي ..
الجوهره: ولا يهمك خالي .. روح عند الريايل وبجيب الصينيه لك عند الباب ..
سلمان: بارك الله فيج يبه ..
رجع سلمان للشباب الميلس: حيالله من يانا .. 
فارس: الله يحيك بوخليفه ..
محمد: ها كل شي تمام حق بكره ..
سلمان: اي الحمدلله تمام التمام .. بس عندي لكم خبريه .. 
فارس باستغراب: شو الخبريه ؟
سلمان: الخبريه يا جماعه ان احنا ما راح نفجر اوراق بس ..
محمد: ها عيل ؟
سلمان: انا بفجر مع الاوراق اسلحه و متفجرات .. 
محمد وفارس طالعوا بعض ورفعوا حاجب .. التفتوا على سلمان وطالعوه باستغراب ..
سلمان ابتسم لهم: ادري انكم مستغربين .. بس هاي الحقيقه .. لو تبون تنسحبون تكلموا من الحين ..
محمد: مستحيل ننسحب .. بس ليش ما قلت من البدايه ؟
سلمان: كنت انتظر الوقت المناسب .. واليوم هو اليوم المناسب والحين الوقت المناسب .. بس انا قلت لكم انتوا الثنين اما باقي الشباب مايدرون .. حتى نسيبي .. الكل في باله اوراق .. مع ان ولد اختي شاك في الموضوع .. حسيتها مو راضيه تطوف عليه ..
فارس: زين شلون لي رحنا بيشوفون الاسلحه والمتفجرات ؟
سلمان: عشان جي انا بغيتكم اليوم .. 
محمد: حاضرين لك يا بوخليفه ..
سلمان: رحت مع نسيبي على المكان اللي قالي عنه .. والمكان ممتاز بعيد ومافيه حد .. 
فارس: زين .. و شو اللي بنسويه احنا قبل الشباب ؟
سلمان: تذكرون الامريكي اللي زارنا البلاد .. 
فارس ومحمد: اي ..
سلمان: الله يسلمكم هو جايب هاي كله من هناك ويبي يتخلص منه .. جابه عن طريق البحر .. لان هو يملك اسطول كبير للشحن .. الدناميت والاسلحه والمتفجرات .. انا عرفت المكان وخططت على بقعه في ذاك المكان نحفر فيها حفره عميقه ونحط المتفجرات والاسلحه .. ونحط الدناميت وندفن الحفره .. لما نرجع بكره مع الشباب نحفر في نفس المكان بس يادوب حفره ما تتعدى مترين .. و انا اللي بحفر .. اخاف على الشباب و كلكم في ذمتي .. بحفر الحفره وبحط فيها الاوراق اللي باخذها معاي من البيت .. وبحط دناميت خفيف بس جدام الشباب .. وبنفجر ان شاءالله .. 
محمد: حلو كل شي تمام للحين .. بس من بيحفر الحفره اللي بنحط فيها المتفجرات والاسلحه ؟
سلمان: العمال اللي جاين مع الاسطول .. والمعدات اللي معاهم تكفي حق الحفره اللي نبيها .. 
فارس: حلو .. دام كل شي متوفر ومرتب له احنا جاهزين .. متى نحرك ؟
سلمان: انا من الصبح مودي العمال والحين اتوقع انهم ينتظروني .. 
فارس: ماشاءالله يعني اختصرت الوقت ..
محمد: ماشاءالله عليك .. 
سلمان: لازم هاي متفجرات واسلحه مو لعبه .. بس احنا علينا الساعه 2 نحرك من هني نروح الميناء عشان نستلم الاغراض ونوديها البر .. و نوصل هناك قبل الغروب .. ونكمل باقي الشغل .. على فكره يا شباب احنا ما راح نسوي شي غير نشرف عليهم ..
محمد: مو مشكله نعين ونعاون ولا يهمك يا بوخليفه ..
سلمان: والله تحرجوني .. ما تقصرون
محمد: ولو .. الناس للناس ..
فارس: ترا الدنيا للحين فيها خير .. 
سلمان: بوجود ريايل مثلكم والله انها بخير ..
فارس: ما عليك زود .. 
محمد: زين متى نحرك عيل ؟
سلمان: نتغدى اول بعدين بنحرك .. الحين الساعه 1 ونص تقريبا .. 2 لازم نطلع من هني ..
فارس ومحمد: صار ..
سلمان قايم بيطلع: عيل خل اروح اشوفهم يجهزون لنا الغدا .. طلع من عندهم وهو فرحان ..
فارس: ما سوينا حساب غدا .. ما قلت لي يالشيخ 
محمد: سلمان ما قال لي اصلا .. بس عيب نرده ..
فارس: ان شاءالله .. 
دخل سلمان و رواه الدريول شايل صينية الاكل .. تغدوا الشباب وراحوا بعدها الميناء .. سلمان بسيارته وفارس مع ولد عمه .. وصلوا الميتاء ونزلوا وشافوا اسطول كبير واقف فالميناء .. 
فارس: ماشاءالله كبير هالاسطول ..
سلمان: تشوف هالاسطول يا فارس .. كل شي يخطر على بالك يوصله ..
فارس: كيف ؟
سلمان: يعني ممكن معدات كبيره .. سياير .. اثاث .. حتى الملابس .. تشوف الكونتينرات البيض .. هاي كلها ملابس متنوعه .. هم يوقفون في محطات .. يعني يطلعون من هني يروحون بلاد ثانيه يوقفون ينزلون اغراض ويكملون دربهم ..
فارس: والله شغل عدل .. 
محمد: اي والله .. الا بسألك بوخليفه .. 
سلمان: هلا ..
محمد: يوسف وينه ؟
سلمان: صرفته اليوم .. 
محمد: والله لاعبها صح يا بوخليفه .. ماشاءالله عليك .. 
سلمان وفارس: ههههههههه ..
سلمان: لازم .. يوسف ماشاءالله عليه ذكي .. وماتطوف عليه .. قلت افتك من حنته واصرفه عشان اخذ راحتي..
حملوا الاغراض اللي كانت في كراتين كبيره .. وسلمان ترك سيارته فالميناء وركب سياره كبيره فيها الاغراض اما فارس و محمد حملوا معاهم المتفجرات .. اتجهوا للمنطقه اللي فيها الحفره .. ولما وصلوا فارس حس بالخوف .. و كان طول الوقت يتلفت حواليه .. العمال نزلوا الاغراض من السيارتين .. و سلمان شيك على الحفره وحجمها .. 
فارس:وايد عميقه وضيقه .. 
سلمان: احسن لان المتفجرات لما تنفجر بتوسع الحفره تحت الارض .. لو وسعناها يمكن يطير شي فوق .. 
فارس: اها .. 
كانت الساعه 4 ونص .. وسلمان و محمد وفارس يشرفون على العمال .. 
محمد: زين ما تخاف على اي واحد من هالعمال يصير فيه شي .. ينفجر في ويهه شي ولا يتعور ..
سلمان بسخريه: عادي الا امريكي .. 
الشباب: هههههههه ..
محمد: حرام والله .. 
سلمان: استغفر الله العظيم .. ان شاءالله ما راح يصير لهم شي .. بعدين هذول تربية شوارع .. يعني لو واحد منهم انجرح او نكسر يستحمل .. شوف اجسامهم شلون معضله .. هناك في امريكا لو تشوفهم شلون يشتغلون تقول هذول مو طبيبعين .. يباشرون الشغل من الساعه 5 الفجر لين 8 فالليل ..
فارس: بل .. وين يشتغلون ؟
سلمان: اغلبهم يشتغلون في مناجم ..
محمد: مناجم شو ؟
سلمان: الفحم او الالماس او يحفرون آبار حق الماي .. يعني شغالين ولا يتعبون .. 
محمد: صج انهم مو اوادم .. ماشاءالله .. 
سلمان: انا طلبت من صاحبي يجيب لي كم واحد على الاسطول .. لو بجيب عمال من هني ما ضمنهم بصراحه ..
فارس: صح .. 
سلمان: جاتهم الاوامر من هناك .. يشتغلون وهم ساكتين .. 
محمد: الله يعينا .. 
قرب احد العمال من سلمان ..
العامل: Sir, all done.
سلمان التفت عليه: Ok, ask the guys to collect the tools we shall go now.
العامل: You got it sir.
راح العامل وبلغ باقي العمال باللي طلبه منه سلمان .. جمعوا معداتهم وركبوا السياره .. ركب سلمان وركب معاه بعض العمال .. اما فارس ومحمد كانوا مع بعض .. وصلوا العاصمه الساعه 7 .. سلمان وصل العمال الميناء ..
سلمان: نتلاقى في بيتنا شباب .. يوسف بيكون هناك وباقي الشباب ..
فارس: صار يا بوخليفه .. 
توجهوا الشباب لبيت يوسف .. ولقوا الكل متجمع .. خالد و عبدالعزيز و فاضل وعلي ويوسف .. 
فارس: السلام عليكم ..
الكل: وعليكم السلام والرحمه ..
يوسف: هلا والله .. شتشربون يا شباب .. بارد ولا حار ..
محمد: انا ابي بارد ..
فارس: شاي احمر الله لا يهينك .. 
يوسف: ان شاءالله .. 
قلط يوسف فارس ومحمد .. شوي و دخل عليهم سلمان اللي كان مرهق وتعبان ..
سلمان رافع يده: السلام عليكم ..
الشباب: وعليكم السلام ..
سلمان التفت على خالد وابتسم: حيالله المعرس .. مبروك يا خالد ..
خالد: الله يحيك ويبارك فيك .. والفال لك وليوسف ..
سلمان: تسلم والله .. عيل دخلت القفص على قولتهم ..
خالد: ههههه .. اي خلاص دخلته .. 
سلمان: الله يوفق لك ويستر عليك يا خالد ..
خالد: الله يسلمك الغالي ..
سلمان التف على يوسف: قلطت الشباب يبه ..
فارس: ما قصر والنعم فيه ..
يوسف مبتسم: الله ينعم بحالك بومحمد .. 
فارس: انا بونايف .. 
يوسف: ولا يهمك يا بونايف .. 
فارس: الله يحيك ..
سلمان: المهم شباب .. خلونا نخلص امورنا ونتفق على بكره .. 
كل الشباب انتبهوا لسلمان يسمعون له باهتمام ..
سلمان: بنطلع من العاصمه بعد صلاة الفجر .. الطريق تقريبا ساعتين .. انا مجهز الاغراض والدناميت .. بنحفر حفره يكون عمقها من متر الى مترين مو اكثر .. بنحط الاغراض اللي بنفجرها .. بس لازم نبتعد عن الدناميت مسافة 500 متر .. وعن الطيش يا شباب ..
فاضل: زين نبي نستعرض شوي .. 
خالد: والله انك متفرغ ..
عبدالعزيز: ليش لأ .. عادي .. بعد ما نخلص تفجير ونستعرض واحنا راجعين العاصمه ..
سلمان: ماعتقد .. بس لو كل شي صار اوكي وخلصنا من وقت .. اخذوا راحتكم .. 
عبدالعزيز: سلمان ممكن سؤال ؟
سلمان: تفضل يبه ..
عبدالعزيز: ليش بتودي الكيمرا وتصور التفجير .. 
سلمان تلخبط: ها .. 
فارس على طول غير الموضوع: زين جيبوا البانشيات حق الاستعراض .. 
محمد: عزيز انت وفاضل ويوسف روحوا العزبه وجيبوهم الليله .. شيكوا عليهم وعبوهم بترول حق بكره ..
عبدالعزيز وفاضل مستناسين: حلاته البانشيات .. 
يوسف: اي والله .. 
سلمان: طالع فارس وابتسم .. 
بعد ما خلصوا نقاشهم عن التفجير تكلم فارس .. 
فارس: زين شباب شو رايكم نروح جماعه الشاليه او العزبه .. 
محمد: متى ؟
فارس: نص الاسبوع .. 
يوسف: عاد عندنا اشغال .. 
خالد: اي بيكون عندنا اشغال .. 
فارس: اجزوا شو فيها .. 
علي: شو اللي طرى عليك ولد عمي ؟
فارس: والله الاهل ضايقين وقالوا يبون يغيرون جو .. قلت نروح كلنا العزبه او الشاليه جماعه نتونس ..
يوسف " فديت الاهل اللي ضايقين انا .. الله يفرج همها الغاليه " .. 
علي: حلو .. نأجز مو غلط ..
عبدالعزيز: انا ماعندي مانع ..
سلمان: زين انتوا بتروحون مع اهلكم .. احنا شدخلنا ؟
محمد: عيب هالكلام يا بوخليفه .. كلنا اهل .. جيب البنات معاك .. البنات موجودين .. 
يوسف: ليش لأ .. خل يغيرون جو ..
سلمان: حلو .. بشوفهم اذا ماعندهم التزامات .. 
فارس: خلاص نرتب على الثلاثاء لين الجمعه ..
علي: والله شي .. بس وين بتروحون العزبه ولا الشاليه ؟
فارس: نشوف راي الاغلبيه .. 
علي: انا افضل العزبه ..
فاضل: الشاليه ..
عبدالعزيز: العزبه ..
خالد: العزيه ..
محمد: العزبه ..
يوسف: العزبه ..
سلمان: العزبه .. 
فارس: راي الاغلبيه يقول العزبه ..
فاضل: العزبه العزبه .. 
فارس: انا بكلم ابوي و عمي .. وبرد عليكم خبر بكره برا العاصمه .. 
الشباب: صار ..
عبدالعزيز: وانا بشوف يدي بعد يجي معانا ..
يوسف ضحك بصوت عالي: ههااااااااااااي ..
عبدالعزيز: وجع .. تضحك ها .. لكن قلت لك مردوده ..
الكل يطالعهم باستغراب .. 
يوسف: ما في شي يا جماعه لا تطالعونا جي ..
عبدالعزيز ويوسف طالعوا بعض وضحكوا : هههههههههه .. 
خلصوا الشباب اجتماعهم واتفقوا على كل شي .. بس نسيت اقولكم ليش سلمان تغير ويهه لما عبدالعزيز سأله عن الكيمرا .. سلمان يبي يصور الحدث .. عشان يطرش الشريط حق صاحبه الامريكي ( سميث ) .. 
فاطمه كانت منسدحه على بطنها وتقرى رسالة يوسف وهي مبتسمه .. تستنشق الرساله بفرح ..
فاطمه " فديت هالريحه والله .. بس ليش مسوي لي لغز فالرساله ؟ والله حيرني " .. تمت تشوف الورقه وهي تفكر وين ممكن بيكون حاط الرساله الجايه .. لان يوسف رد على رسالتها الاخيره برد حيرها .. وكان النص كالتالي ..
(( الغاليه فاطمه ... اليوم كتبت هالرساله وطرشتها مع اخوج .. بس يوم الجمعه بعد الساعه 1 ونص الظهر طلعي فالحوش وقلبج بيدلج على مكان رسالتي .. ولما تعرفين المكان انتظر ردج .. وبرجع نفس المكان اخذ ردج على رسالتي .. للتأكيد ( حياتي ) يوم الجمعه بعد الساعه 1 ونص الظهر قلبج بيدلج عليها .. 
محبج للابد .. يوسف )) .. 
فاطمه " ما قدر انتظر لين بكره .. متى يجي بكره " .. طوت الرساله وشمتها وهي مبتسمه .. حطتها مع باقي الرسايل اللي من يوسف .. في علبه وعليها قفل صغير .. حطت العلبه في الكبت وسكرته .. وقفت تناظر نفسها في المرايه وهي مبتسمه .. 
فاطمه " الحين ردت فيني الروح .. فديتك يا يوسف" .. طلعت من الغرفه ونزلت تحت فالصاله لقت كل اخوانها واخواتها فالصاله .. وكان محمد ولد عمها معاهم .. اول ما دخلت طاحت عينها على محمد .. محمد ابتسم لها بحنان وشوق .. اما فاطمه طالعته ونزلت راسها .. سلمت وقعدت جنب ايمان .. 
فارس: فطيم ..
فاطمه: هلا ..
فارس: كلمت ابوي وعمي والشباب و البنات والكل موافق نروح العزبه .. شو رايج انتي .؟
فاطمه مبتسمه: حلو .. 
فارس: يعني مافي خاطرج مكان معين ؟
فاطمه: لا عادي ..
ايمان محتجه: وليش يعني لو الشيخه فاطمه بغت تروح الشاليه نكسل روحة العزبه عشانها .. 
فارس: اكيد بنكنسل عشانها .. 
محمد " فديتها الدلوعه " ..
مريم ضحكت: ههههههه 
ايمان: فطوم دلوعه .. 
فاطمه بعفويه: انا مو دلوعه .. 
محمد " والله ان الدلع يغار منج بعد " 
فارس: ايمانو ليش تحترين من فطيم ؟
ايمان: انا ماحتر .. بس كل شي تبيه تسونه لها ..
فاطمه: ومن متى تأمرت وتنفذت طلباتي ؟
ايمان: ماله داعي اتكلم .. 
محمد كان يشوف فاطمه ومبتسم " فديت دلعها .. وربي يحق لها تدلع " .. 
فاطمه: لا قولي ..
ايمان: خليها على الله ..
محمد مبتسم: ولا يهمج يا ايمان .. وين تبين تروحين وانا اللي بكنسل كل شي عشانج و اوديج وين ما تبين .. 
فاطمه رفعت حاجب وطالعت محمد بغضب .. 
محمد ابتسم لها عشان يغيضها: ها ايمان قولي لي وين تبين تروحين ..؟
ايمان: خلاص انا بعيش عندكم .. باصير اختكم ..
محمد: هههههه .. حياج يا اختي ..
فارس: لو ايمان تعيش عندكم عمي ما بيستحملها دقيقه ..
ايمان: ليش يا عيوني ؟
فارس: انتي تعرفين ليش ..
مريم: ايه عليج ياختي .. قطعوج تقطع .. 
محمد: ههههه .. لا ما قطعناها .. ها ايمان شو قلتي ؟
ايمان: على شو ؟
محمد: هاي كله عن الرحله .. وين تبين تروجين بوديج ..
ايمان: لا خلاص طابت نفسي .. حتى ما راح اروح معاكم ..
قامت فاطمه وباست ايمان: موووح .. فديت قلبج يالغاليه .. نروح وين ما تبين بس لاتكدرين خاطرج ..
محمد " فديت الحنان والله " .. 
ايمان: فديتج فطيم .. امزح شدعوه ..
فارس " الله يخليكم لبعض يا خواتي " ..
محمد قام بيطلع: يلا يا جماعه استأذن ..
فارس: وين يبه ؟ بدري ..
محمد: بدري من عمرك حبيبي .. بس لا تنسى موعدنا ..
فارس: ولا يهمك .. كلمني لي قعدت .. 
محمد: ان شاءالله ..
طلع محمد ورا فارس و وصله لين السياره .. 
محمد: فروس ..
فارس: هلا .. 
محمد: لو قلت لك قلبي يحب .. بتصدق ؟
فارس رفع حاجب: تحب !! من تحب؟
محمد تنهد: آآه .. انسى .. يلا سلااام ..
فارس: تعال تعال .. هو دخول الحمام زي خروجه .. من تحب ؟
محمد مبتسم: ولا حد .. بنتكلم في هالموضوع مره ثانيه .. لازم اروح ارتاح شوي .. ورانا قومه من الفجر ..
فارس: لا تحبها يا محمد .. 
محمد طالع فارس باستغراب: شو ؟ من اللي ماحبها ؟
فارس منزل راسه: اللي في بالك .. لاتحبها .. 
محمد حرك من غير ما يرد على فارس .. طلع من بيت عمه وهو محتار .. فارس التفت على صالتهم وتم يطالع خواته ودخل لهم داخل .. 
فاطمه مبتسمه: مو المفروض اليوم نسوي عشا حق المعاريس ..
فارس: المفروض .. بس خالد عنده شوية شغل وأجلها لين نهاية الاسبوع .. 
مريم كانت منزله راسها " فديت قلبه المشغول ".. 
فاطمه: حركات بعد خالد .. ينشغل ..
ايمان: على قولتج .. حركات .. 
فارس: هههههه .. ما سمعكم خالد .. 
فاطمه: ليش شبيسوي يعني ..؟
ايمان: اي شبيسوي .. اذا مرته ما سوت شي هو بيسوي يعني .. 
والكل ضحك: هههااااااي .. 
مريم قامت من مكانها وهي معصبه .. 
فارس مبتسم: زين جي .. 
ايمان: هههه هاي البدايه بس ..
فارس: الله يعينها عليكم .. 
رن جوال فارس والرنه كانت ( عالي مستواه ) .. طلع من الصاله ورد على طول .. ايمان و فاطمه طالعوا بعض وابتسموا ..
مناف: هلا حبيبي .. 
فارس: هلا وغلا حياتي .. 
مناف: ما خلصت شغلك للحين ؟ 
فارس مبتسم: ليش ؟
مناف: تعبت وانا انتظرك ..
فارس بفرح: فديت اللي تعبت .. السموحه حياتي ..
مناف: عادي حبيبي .. بس ماقدرت انتظرك اكثر .. قلت باتصل حتى لو مشغول ..
فارس مبتسم: لو مشغول افضى لج حياتي .. 
مناف: فديت عمرك يا فارس .. 
فارس: زين عطيني 5 دقايق وبتصل فيج .. 
مناف: ليش ؟ 
فارس: بروح غرفتي ببدل وباتصل ..
مناف: اوكي حبيبي .. بس لا تتأخر ..
فارس: ليش ؟
مناف بدلع: اخاف يذبحني الشوق .. 
فارس: فديت الشوق انا ..
مناف بوناسه: زين حبيبي انتظرك .. 
فارس: ان شاءالله .. 
سكر منها ودخل .. راح غرفته وسكر الباب .. خلص شغله ورجع اتصل بمناف .. 
فارس: هلا حياتي ..
مناف: هلا والله ..
فارس: شكثر اشتقتي لي ؟
مناف بخجل: وايد حبيبي .. 
فارس: ابي اعرف شكثر وايد ؟
مناف بدلع: عاااد فارس لاتحرجني .. قلت لك وايد ..
فارس: فديت الدلع والله .. بس انا مصر اعرف شكثر اشتقتي لي ؟
مناف: والله وايد ..
فارس: زين شكثر وايد حياتي ؟
مناف: قد حبي لك .. 
فارس: فديت قلبك يا مناف .. والله اني اموت فيج ياللي مافي مثلج بهالكون كله ..
مناف منحرجه: فديتك يا فارس .. 
سكتوا فتره .. 
فارس: قلبه ..
مناف: هلا ..
فارس: شو اخبار اخوانج ؟
مناف: الحمدلله بخير 
فارس: الحمدلله .. زين حياتي .. انا لازم اريح شوي .. 
مناف: بدري حبيبي .. 
فارس: حياتي وراي شغل لازم اقوم له من الفجر ..
مناف باستغراب: شهالشغل الفجر ؟!
فارس: عندي شغل يا حياتي .. 
مناف حست ان فارس ما يبي يتكلم عن هالشغل: زين حبيبي .. 
فارس: زين اعتمد عليج يا قلبه ..
مناف: آمرني حبيبي .. 
فارس: ما يامر عليج العدو .. بس قعديني قبل الاذان .. بصلي وبطلع على طول ..
مناف: ان شاءالله حبيبي .. 
فارس: جزاج الله خير ..
مناف: زين حبيبي .. روح ارتاح وان شاءالله بقعدك قبل الاذان ..
فارس: اوكي حياتي .. سلام ..
مناف: الله يحفظك .. 
سكرت من فارس وكانت تفكر في شغل فارس اللي بيقعد له الفجر .. اما فارس حط راسه ونام على طول .. 
..............


في بيت بومحمد .. 
بومحمد: خالد يبه .. ليش ما خليتنا نسوي العشا اليوم ؟ شو هالشغل اللي عندك ؟
خالد: والله يبه مواعد شباب على شغل ولازم نخلصه .. 
بومحمد: الله يهديك ما خليتنا نفرح .. 
خالد : ولا يهمك الغالي .. بنفرح قريب ان شاءالله ..
ام محمد: حتى محمد وفاضل وعلي بيروحون معاك ؟
خالد: اي ..
بومحمد بشك: زين شو هالشغل ؟
خالد: شغل يبه .. 
ام محمد: شو وراكم ؟
خالد مبتسم: ولا شي .. وقام بيطلع من غرفتهم .. يلا انا استأذن .. 
بومحمد: وين ؟
خالد: بروح ارتاح شوي ..
بومحمد: بدري .. الساعه 10 .. مو عوايدك تنام هالحزه ..
خالد: تعبان ..
ام محمد: عسى ما يعورك شي يبه ..
خالد: لا الغاليه .. مافيني شي .. ابتسم وطلع .. 
بومحمد: ما يندرى شو وراهم .. 
ام محمد: الله يستر منهم ...
في غرفة ساره ومحمد .. 
محمد: ساره ..
ساره: هلا فديتك ..
محمد: جهزي لي ملابس حق بكره ..
ساره: تبي ثوب ولا رياضه .؟
محمد: لا جهزي لي رياضه .. وحطي لي ماي فالثلاجه ابيه يثلج ..
ساره: ان شاءالله .. 
محمد قرب من ساره ومسكها من كتوفها: فديت ساره انا ..
ساره ويها صار احمر: محمد .. 
محمد يضحك: شو فيج .. حرام اتغزل فيج بعد ..
ساره تدلع: لأ لا تتغزل .. دزته و راحت عند الكبت اطلع ملابسه ..
محمد لحقها: تتغلين علي .. 
ساره التفت عليه: انا ما تغلى عليك .. وباسته على جبهته .. فديت قلبك ..
محمد: فديت روحج يا ساره .. مسك يدها وتم يناظر عيونها .. " ليش يا ساره اشوف فيج فاطمه بنت عمي ؟ "
ساره مبتسمه: شو فيك حبي ؟
محمد ابتسم لها: اتفكر في جمالج .. 
ساره: زين روح نام تأخر الوقت .. 
محمد: اهم شي اللي تصرفني .. 
ساره بدلع: روووح ..
محمد يضحك عليها: هههههه .. زين زين .. 
راح وانبطح على السرير .. غمض عيونه وهو يفكر في زوجته ويحاول ينسى بنت عمه .. 
كل الشباب ناموا الا سلمان اللي كان يفكر في فاطمه .. 
سلمان تنهد " آآه يا يوسف .. والله اني احاول انساها بس ماقدر .. تعلق قلبي بفاطمه .. يا ليتك ما قلت لي شي يا يوسف .. و ياليتني ما شفتها .. بس انا وعدت نفسي اني اسوي المستحيل عشان تاخذها .. وبكون اول من يساعدك يا يوسف .. والله مالك ذنب ان قلبي حبها .. بس يا قلبي لا تحب فاطمه .. ارجوك يا قلبي لاتحب فاطمه لاتحبها لاتحبها " .. غطى ويهه بيده وهو حزين .. " فاطمه .. هالبنت خذت قلبي مثل ما خذت قلب يوسف .. يا رب اقدر انساها " .. تم سلمان في صراع بينه و بين نفسه .. أذن الفجر .. طلع من الغرفه وراح يقعد يوسف .. دخل عليه الغرفه وكان يوسف متعمق فالنوم .. تم سلمان يتأمل ملامح يوسف .. 
سلمان " ماشاءالله عليك يا يوسف .. كامل والكامل الله .. مزيون وسيم طول بعرض ما عليك زود .. تستاهلك فاطمه .. الله يوفقكم مع بعض" .. قرب سلمان من يوسف .. 
سلمان: يوسف .. يوسف ..
يوسف: ها ..
سلمان: يلا قوم أذن الفجر ..
يوسف بطل عيونه: ان شاءالله .. 
سلمان: يلا ما نبي نتأخر على الشباب .. 
يوسف قعد على السرير: زين .. 
طلع سلمان .. ويوسف قام ودخل يتوضأ .. راح سلمان غرفة الجوهره .. طق الباب ..
الجوهره: لحظه خالي .. لبست روبها و فتحت الباب ..
سلمان: هلا يبه ..
الجوهره: هلا خالي ..
سلمان: زين احنا بنروح المسيد .. وبعدها بنطلع .. 
الجوهره: زين خالي ..
سلمان: انا بقفل البيبان وراي .. وما وصيكج على اختج وعلى نفسج يبه ..
الجوهره: ان شاءالله خالي .. لا تحاتينا ..
سلمان: لو في شي اتصلوا لي او ليوسف ..
الجوهره: ولا يهمك خالي .. 
راح سلمان يشيك على يوسف وما لقاه فالغرفه .. عرف انه نزل تحت يشغل السيارات .. ويجهز الاغراض ..
طلع سلمان الحوش وشاف يوسف .. تم يطالعه بحزن .. تنهد وقرب منه ..
سلمان: يعطيك العافيه .. 
يوسف: الله يعافيك .. 
سلمان: خل الاغراض الحين .. خل نلحق على الصلاه .. بعد ما نرجع من المسيد بنحمل باقي الاغراض .. 
يوسف: ان شاءالله .. 
طلعوا من البيت متوجهين للمسيد ..
في بيت بوفارس .. فارس كان يكلم مناف .. و فاطمه داخله عليه الغرفه .. سمعته يقول ..
فارس: زين حياتي الحين بقعد ..
مناف: حياتي لي طلعت من المسيد كلمني ..
فارس: ان شاءالله يا قلبه ..
مناف: الله وياك ..
فارس: سلام ..
سكر منها و توه بيقوم الا فاطمه دخلت عليه ..
فاطمه: قاعد ..
فارس: اي توني .. 
فاطمه: زين عيل خل اقعد عزيز والباقي ..
طلعت من غرفة فارس وهي تتفكر في كلام اخوها .. 
فاطمه " فارس اخوي يحب !!؟ وانا اقول شو فيه متغير .. بس يا ترى من تكون سعيدة الحظ ؟ بصراحه فارس اخوي ينحب فديته " .. ابتسمت وراحت غرفة عبدالعزيز تقعده .. قام عبدالعزيز وطلع مع فارس .. خلصوا من المسيد وراحوا عند المحطه اللي اتفقوا انهم يتلاقون عندها كلهم .. اول الواصلين سلمان و يوسف .. وبعدهم محمد وخالد في سياره وحده و علي وفاضل بسياره وحده .. نزلوا يعبون بترول يشيكون على السياير ..
فارس: سلمان .. وين نسيبك ؟
سلمان: عرفت المكان قلت له ماله داعي يجي .. وهمس لفارس .. توه مالج ومابي اوهقه ..
فارس ابتسم: عدل شغلك .. 
محمد: شو تقولون ؟
فارس: يا ربي على اللقافه .. 
محمد: شوف ملقوف مو ملقوف باعرف شو قلتوا يعني باعرف .. 
سلمان يضحك: هههههه .. كنت اقوله عن نسيبي .. 
محمد: اي شو قلت عنه .. ؟
فارس: بسك لقافه ..
محمد وسلمان: هههه .. 
قرب منهم خالد وهو مبتسم: ها بالريع نحرك عشان تستغل الوقت .. 
محمد التفت على الشباب: من صجهم ذول جابوا البانشيات .. 
سلمان: خل يستانسون .. ونتصور شوي .. 
فارس: شو فيها الدنيا .. خل نعيد ايام المراهقه ..
محمد: قصدك ايام ما كنت انت بروحك مقلوع ..
فارس: خف علينا يالمطوع .. يعني انت اللي مقصر .. 
خالد: بس خلاص لا تتهاوشون علي .. 
الشباب: هههههههههه ..
علي: كل شي تمام يا جماعه .. 
سلمان: تمام التمام .. يلا نحرك ..
محمد بصوت عالي: يلا شباب .. يا راعي البانشي خلصنا .. كان يقصد فاضل اللي كان يعابل فالبانشي مالته .. 
فاضل التفت عليه وهو مبتسم: زين زين خلصنا .. 
كل الشباب ركبوا السياير مستعدين للمجهول .. كلهم مشوا ورا سلمان .. وهم فالدرب كانت الشمس تشق ظلمة الليل بنور اشعتها الساطع .. سرح يوسف بهالمنظر الخلاب .. اتصل بعبدالعزيز .. 
عبدالعزيز: هلا والله .. 
يوسف: شرايك بهالمنظر .؟ 
عبدالعزيز: روعه .. طلعت رومنسي بوخليفه .. 
يوسف يضحك: ههههههه .. شوف تدرج الالوان كيف صاير .. روعه بصراحه ..
عبدالعزيز: سبحان الله .. 
تموا هم الثنين يسولفون طول الطريق .. فارس كان مستانس على علاقتهم .. التفت على عبدالعزيز وهو مبتسم 
فارس " وحليلك يا عزيز .. طيب وعلى نياتك .. الله يكتب لك بنت الحلال اللي تستاهلك " .. 
في سيارة محمد خالد حس بالضيق .. لانه نفس المكان اللي صارت له في الاحداث المخيفه من فتره .. كان يطالع المكان باهتمام .. بس اللي نساه الهم .. هو منظر شروق الشمس الخلاب .. وشلون الالوان تدرج من الاغمج للافتح .. سرح بالمنظر الرهيب وهو مبتسم .. وصلوا المكان المتفق عليه الساعه 5 ونص .. نزلوا ونزلوا اغراضهم .. يوسف خذ كرتون خاله وحطه على الارض .. نزلوا الشباب عدة الحفر .. و سلمان حدد لهم مكان الحفره ..
سلمان: خلاص خلوا العده وعابلوا البانشيات .. انا ومحمد بنحفر .. خالد يبه تشيك لي على الكيمره .. يوسف انت وعبدالعزيز وباقي الشباب فرشوا لنا البسطه ونزلوا الاغراض .. 
يوسف: اوكي ..
كلن خذ موقعه .. اما فارس فكان يحاول يشغل الشباب على ما محمد وسلمان يحفرون ويجهزون كل شي .. 
محمد وسلمان مشوا تقريبا مسافة كيلو بالسياره .. وصلوا مكان الحفره الكبيره .. و حفروا حفره صغيره فوقها حطوا الكرتون ودفنوا الحفره .. تموا فتره عند الحفره عشان الشباب ما يشكون في شي .. رجعوا مره ثانيه للشباب ..
علي: وين رايحين بعيد ؟
سلمان: يبه هاذي دناميت مو لعبه .. لازم نكون على الاقل مسافة 500 متر عن مكان التفجير ..
علي: اها .. 
سلمان: فارس مثل ما اتفقنا ..
خالد: شو اللي اتفقتوا عليه ؟
محمد: فارس اللي بيفجر عشان سلمان يصور ..
خالد بشك: اي ي ي .. 
جهز سلمان الكيمره .. والشباب لبسوا سدادات الاذن عشان الصوت .. وكلن خذ موقعه .. طبعا خالد ومحمد وسلمان وفارس كانوا بعيد عن الحفره بمسافة 500 متر .. اما علي و يوسف وفاضل وعبدالعزيز كانوا ابعد منهم كانوا بعيد عن الحفره بمسافة 700 متر .. تنفس سلمان بعمق .. غمض عيونه ورفع راسه فوق .. فتح عيونه والتفت على فارس اللي كان ينتظر منه الاشاره .. 
سلمان: فجر .. 
فارس نزل الحديده والارض اهتزت من قوة الدناميت .. كل الشباب وقفوا يطالعون المنظهر بذهول .. سحابه من النار طلعت من تحت الارض .. وتحولت الى غيمه سوده كثيفه .. سلمان كان يصور ويقرب من الحفره .. قرب اكثر لين تقريبا 100 متر يفصله عن الحفره .. تم يدور حول الحفره ويصور .. خلص دورته وفر الكيمره على ويهه وتكلم ..
سلمان: Smith my friend, as you can see it’s done, I did it for the old days.
رجع للشباب وهو مبتسم .. خالد طالعه بشك ..
خالد: متأكد ان هالكرتون سوا هاي كله ؟!
سلمان مبتسم: اي هالكرتون .. بس انا مكثر الكميه ..
خالد: اي ي ي .. بس ما كان مقتنع بكلام سلمان .. 
تموا الشباب يراقبون السحب السوده اللي تطلع من الحفره .. وكل واحد يفكر باللي شاغله .. 
سلمان كان يطالع يوسف ويفكر فيه والاحساس بالذنب ذابحه ..
خالد يفكر في كلام سلمان اللي ماقتنع فيه كلش ..
محمد كان فرحان لسلمان ويفكر في مستقبله مع ساره زوجته ..
فارس كان مبتسم ويطالع جواله .. كان يقرى مسج من مناف ..
عبدالعزيز وفاضل وعلي ويوسف كانوا يفكرون في البانشيات .. 
سلمان: يلا شباب بنحرك من هني .. بنروح مكان نظيف نتونس فيه شوي .. 
يوسف: هلا هلا ..
علي: يلا يا شباب .. 
المقاليع الاربعه شلوا الاغراض بسرعه وركبوا السياير .. حرك سلمان والباقي .. ومشوا وراه عشان يبسطون في مكان نظيف .. اختاروا لهم بعيد عن مكان التفجير .. وبسطوا فيه ونزلوا اغراضهم .. والشباب على طول شغلوا البانشيات .. سلمان كان مستانس عليهم ويصورهم وهم يستعرضون .. محمد وفارس وخالد كانوا يشجعون الشباب ومستانسين عليهم .. 
خالد: خذ لهم لقطات سلمان ..
سلمان: وين الكيمره الديجيتال ؟
خالد: تفضل ..
سلمان: ولا يهمك .. زين روحوا استعرضوا يلا خل اصوركم .. 
خالد: بيخلونا هالمقاليع .. من وصلنا وهم محتلين البانشيات ..
سلمان والشباب: ههههههههه .. 
خالد ناداهم و ركب بانشي واستعرض .. وشوي الا محمد ينقز بعد يبي يستعرض .. كل الشباب استعرضوا حتى فارس وسلمان .. بعد ما خلصوا من استعراضهم .. جمعهم سلمان .. 
سلمان: صفوا البانشيات خل نتصور صوره جماعيه .. 
صفوا البانشيات بعضهم قعدوا على البانشي وبعضهم وقفوا وكان شكلهم روعه .. حط سلمان الكيمره على ستاند وحطها على التصوير التلقائي .. رجع للشباب و وقف معاهم .. و التقطت لهم الكيمره صوره روعه .. الشباب كانوا جايبين 4 بانشيات توزعوا عليها كلهم .. عبدالعزيز ركب ورا يوسف ومحمد ورا فارس فاضل ورا علي وخالد ورا سلمان .. وتسابقوا كلهم .. وبعدوا عن مكان السياير .. راحوا صوب الحفره .. وكانوا يشوفونها وهم متعجبين من الحفره اللي صارت في الارض..
علي: معقوله كرتون يسوي جي .. 
سلمان: انا زذت الكميه شوي .. عشان جي اهتزت الارض .. بس ما قصرتوا يا شباب يعطيك العافيه .. 
رجعوا الشباب عند السياير .. وكان فارس يستعرض بمحمد وكان يسوق بسرعه جنونيه ..
محمد: فروس يالمينون شوي شوي ..
فارس التفت على محمد: ههااااااي .. روعه شكلك وانت متروع .. 
محمد: سود الله ويك يا فروس ..
فارس تم يدور بالبانشي ومحمد يصرخ ..
محمد: فروس يالنذل وقف .. 
فارس: صوروا هاللقطه يا شباب ..
وعلي كان ماسك الكيمره ويصور والشباب ميتين من الضحك .. 
محمد: علوه لا تصور والله باتولاك ..
سلمان: خف يا فارس ..
خالد: والله انك بهدلته .. 
وقف فارس وهو ميت من الضحك على محمد اللي لاعت جبده ونزل على طول يرجع .. 
فارس: طلعت حامل حماده .. ليش ما قلت لي .. 
محمد التفت عليه: اوريك يا فروس .. ركض صوبه .. وفارس حرك بالبانشي .. ركب محمد بانشي ولحقه ..
محمد: ارجع اقولك يالنذل .. انا تسوي فيني جي .. 
سلمان: لحقوهم ليصير فيهم شي ..
ركب عبدالعزيز ورا يوسف و راحوا راهم .. 
فارس كان مسرع .. ومحمد وراه .. فارس ميت من الضحك على محمد .. ومحمد كان معصب عليه ويلحقه .. 
رجعوا مره ثانيه صوب السياير وفارس بسرعه نزل من البانشي وركض .. نزل محمد وراه .. راح عند السياره وخذ قرشة ماي كبيره .. وركض ورا فارس .. محمد تعب من الركض .. والشباب ميتين من الضحك على محمد 
سلمان: راحت عليك يا محمد .. مافيك لياقه .. هههههههه 
محمد يتكلم وهو يلهث من التعب: فروس اللي ماتعب .. اسود الويه .. 
فارس قرب منهم وهو يضحك: ها بن عمي .. شو صار عليك .؟
الشباب: ههههههههه ..
محمد مسك فارس بسرعه .. وسبحه بالماي البارد .. 
فارس: وااااي .. الماي ثلج .. الله يغربلك حمودي ..
محمد: سود الله ويهك يا فروس .. 
فارس قعد على الارض وهو مبلل .. وميت من الضحك على محمد ولد عمه .. 
فارس: تصدق حمودي .. شكلك وانت ترجع روعه .. جنك وحده حامل ولايعه جبدها .. 
يوسف: اعترف يا محمد من ابوه ؟
الشباب: هههههههههه ..
محمد: معليه .. مستلميني .. اوريكم .. 
يوسف: نمزح يا بونايف ..
محمد: الحين تمزحون .. معليه يجي لكم يوم .. كلكم صبروا علي بس ..
خالد: شبعتوا يالشيوخ .. وكان موجه كلامه لفاضل وعلي وعبدالعزيز ويوسف ..
عبدالعزيز: لا والله .. وناسه والمكان روعه بصراحه .. مافي حد حولنا يلعوزنا ولا شي .. 
يوسف: بصراحه المكان ما عليه كلام ..
علي: بس تدرون يوم كلنا ركبنا ورحنا صوب الحفره .. شفت شي غريب ..
الكل استغرب من كلام علي ..
محمد: شو شفت ؟
علي: شفت وحده قاعده على حصايه كبيره ومتغطيه بالكامل .. سواد ما تشوف منها شي ..
محمد وفاضل التفتوا على خالد .. 
خالد طالعهم: لا طالعوني جي .. انا ماشفت شي الحمدلله .. 
سلمان: زين امشوا نروح نشوفها .. نرجع نفس المكان ..
خالد بتوتر: ماله داعي .. خل نحرك نرجع العاصمه .. عشان نلحق على الصلاه ..
محمد: اي انا اقول جي بعد .. 
قاموا الشباب ولموا اغراضهم راجعين العاصمه .. ركبوا البانشيات وشلوا اغراضهم .. توزعوا فالسياير .. ومسكوا الخط .. مروا على مكان التفجير .. وقف سلمان يلتقط بعض الصور للحفره قبل ما يروحون .. 
كملوا دربهم وهم طالعين .. خالد طول الطريق كان مغمض عيونه ما يبي يشوف شي .. وصى سلمان انهم اول ما يطلعون من المنطقه ويدخلون العاصمه يقوله .. 
خالد: اول ما ندخل العاصمه قولي ..
سلمان: ان شاءالله .. وكان مستغرب من خالد .. لانه مايدري بسالفته .. 
دخلوا العاصمه وسلمان نبه خالد .. 
سلمان: دخلنا يبه .. 
خالد فتح عيونه وشهق: اعوذ بالله من الشيطان الرجيم .. سلمان دوس بسرعه .. خالد تخرع لانه شافها تمشي جنب السياره مشي عادي وسرعة السياره كانت 160 وهي تمشي بكل هدوء واطالع خالد .. 
سلمان: شفيك يبه ؟
خالد: ماتشوفها ؟
سلمان التفت صوب خالد: اشوف من ؟
خالد تم يقرى المعوذات وهو مغمض عيونه .. وسلمان كان محتار من كلامه وتصرفاته .. وصلوا قريب بيت بوم محمد .. 
سلمان: خالد يبه .. عسى ما شر ؟
خالد فتح عيونه بخوف: ها ؟؟ راحت .. التفت صوب الجامه ومالقاها .. تنفس براحه .. 
سلمان " بسمالله .. شفيه خالد .. من اللي يشوفها وانا ماشوفها ؟ " .. 
اول محطه كانت بيت بومحمد .. وصلوا الساعه 11 ونص .. قد اذن الاذان الاول .. 
محمد: يلا شباب نلحق على المسيد .. 
سلمان: بارك الله فيك .. والسموحه أخرتكم على الصلاه .. 
محمد: ولا يهمك .. نزلوا اخوان محمد وراحوا داخل على طول .. سلموا على بعض وحركوا الباقي ..
المحطه الثانيه كانت بيت بوفارس .. نزل فارس وعبدالعزيز .. 
فارس: انزل عندنا سلمان وخذ راحتك ..
سلمان: لا يبه بروح البيت اتسبح واروح المسيد ..
فارس: زين خذ راحتك عندنا .. جان على الملابس حاضرين لك ..
سلمان: ما تقصر يبه .. ملابس عندي بالشنطه ورا مشكور يبه .. بس البنات فالبيت خل اروح اتطمن عليهم ..
فارس: بارك الله فيك ..
يوسف: خالي انا بانزل مع بوسعود .. 
سلمان: على راحتك .. اللي تشوفه .. التفت على فارس .. ما قصرتوا شباب ويعطيكم العافيه .. جميلكم هاذي ماراح انساه لكم .. والله يقدرني وارجع لكم نص اللي سويتوه لي ..
عبدالعزيز: نعين ونعاون فديتك .. وحاضرين لك باي وقت .. 
سلمان: جزاكم الله خير .. يوسف .. خذ شنطتك ..
يوسف: ان شاءالله خالي .. 
خذ يوسف شنطته و ودع خاله .. دخلوا الشباب بيت بوفارس .. البنات كانوا قاعدين فالصاله .. 
ايمان: تعالوا شوفوا ..
مريم وفاطمه: شو ؟
ايمان: رفيج عزيز المزيون عندنا .. 
فاطمه نقزت عند الدريشه اطالعه .. قلبها كان يدق بسرعه .. 
فاطمه " فديت قلبه .. فديت هالشوف والله .. محلاه هالولد .. الله يحفظه " .. 
مريم: ماشاءالله عليه .. مزيون .. الله واكبر عليه ..
ايمان: وتلوموني يوم قلت لكم مزيون ..
مريم: اول مره اشوفه عدل ..
ايمان: شوفي شعره .. 
مريم: اي شعر .. محلق رقم 3 .. 
ايمان: اقصد القصه خطيره .. جنه فالجيش .. 
مريم: شوفيه بالنطلون والتي شيرت مرتب وجسمه حلو ماشاءالله ..
فاطمه " وانا بعد اول مره اشوفه عدل .. وااي قلبي .. تفصلني عنه بس كم خطوه .. ايه عليه يجنن " ..
ايمان: هي .. يلا رجعوا فارس بيدخل .. 
مريم: شكلهم كلهم داخلين هني ..
فاطمه: غريبه ما دخلوه الميلس ..
ايمان: يمكن يروح فوق معاهم .. 
رجعوا بسرعه على الكراسي .. دخل عليهم فارس ..
فارس: مرحبا خواتي .. 
البنات: هلا والله ..
فارس: لا تطلعون من الصاله .. رفيج عزيز بيدخل .. بيروح فوق ..
البنات: ان شاءالله .. 
طلع عنهم فارس وسكر الباب وراه .. دخل عبدالعزيز و راه يوسف .. ام فارس كانت طالعه من المطبخ .. وشافتهم .. سلموا عليها وشافت يوسف ..
يوسف: شحالج يمه ؟
ام فارس: طيبه الله يسلمك .. 
عبدالعزيز: الغاليه .. هاذي يوسف ..
ام فارس: والنعم والله .. حياك الله يبه .. التفت على عبدالعزيز .. هالله هالله بولدنا يا عزيز .. لا تفشلنا 
عبدالعزيز: ولا يهمج الغاليه ..
يوسف: ما تقصرين يمه .. وعبدالعزيز ما عليه زود .. 
ام فارس: البيت بيتك يبه ..
فارس: بسكم سوالف .. ورانا مسيد .. يمه وين ابوي ؟
ام فارس: ابوك راح المسيد مع الجسمي فديت طوله ..
فارس: زين احنا بنروح بتجهز للمسيد قبل ما يقيم الصلاه ..
ام فارس: زين يبه .. اخذوا راحتكم ..
طلعوا الشباب فوق .. وام فارس حبت يوسف .. دخل قلبها ..
ام فارس " ويهه سمح هالولد .. الله يحفظه " ..
دخلت على بناتها الصاله ..
ام فارس: يا بنات لاحد يروح فوق .. رفيج اخوكم فوق ..
البنات: ان شاءالله ماما ..
الشباب دخلوا وكل واحد خذ له شور سريع .. طلعوا من البيت متوجهين للمسيد .. وهم طالعين البنات كانوا يطلن عليهم من الدريشه .. فاطمه هامت بيوسف .. وايمان ومريم كانوا يتغزلون في وسامته وجماله .. 
في بيت بومحمد .. الوضع غير .. بومحمد راح المسيد ومعاه فهد وسلطان .. وسلطان كان محتج .. لانه كان يبي يروح بيت عمه حق جاسم .. 
دخلوا الشباب البيت وكلن توجه لغرفته ويتسبح عشان يلحقون عى الصلاه .. خلصول وركضوا على المسيد ..
اما سلمان استقبلوه بنات اخته بابتسامه حلوه منهم ثنتينهم .. 
الجوهره: هلا خالي ..
سلمان: هلا والله يبه ..
هنادي تبوس راس سلمان: هلا خالي .. يوسف وينه عنك ؟
سلمان: هلا يبه .. يوسف راح مع ربعه .. 
هنادي: هالولد من عرف هالشباب وهو هايت ..
سلمان: هههههه .. عليج سوالف يا هنوده .. 
الجوهره: خالي بتصلي هني ؟
سلمان: لا بروح المسيد .. ان شاءالله بلحق على الصلاه .. 
الجوهره: زين .. خل اروح اجهز لك ثيابك على ما تتسبح ..
سلمان: بارك الله فيج .. 
سلمان خذ له شور سريع وطلع راح المسيد .. خلصوا الشباب من الصلاه وكلن رجع بيته .. 
في بيت بوفارس ..
بوفارس: حيالله من جانا .. 
يوسف: الله يحيك الغالي ..
بوفارس: شو اخبار سلمان ؟
يوسف: الحمدلله طيب ..
بوفارس: الحمدلله .. بوسعود يبه قولهم يجهزون الغدا بسرعه .. 
عبدالعزيز: ان شاءالله .. 
جاسم: يبه ..
بوفارس: ليبه ..
جاسم: يبه ابي اروح مع الشباب ناخذ افلام العصر ..
بوفارس: وانت ما تشبع من الافلام .. من كم يوم رايح ماخذ فلم .. واليوم بعد ..
جاسم: يبه شو فيك .. احنا نأجر الافلام .. وننسخها فالبيت ونرجعها .. 
بوفارس: شياطين ..
جاسم: ونسوي نشخه ثانيه نأجرها على الربع في الفريج وفالمدرسه .. 
فارس: الجسمي .. مب هين بعد ..
جاسم: عيل شلون .. تدري كم جمعنا من هالخطه ؟ 
فارس: كم ؟
جاسم: 1500 .. 
بوفارس: ماشاءالله .. 
جاسم: هاي احنا تونا بادين من شهر بس .. يعني عطنا كم شهر وبنصير من اصحاب الملاين ..
الكل: هههههههههه ..
جاسم انحرج: صج .. ليش تضحكون ..
يوسف مسح على راس جاسم: الله يحفظك .. 
دخل عبدالعزيز و وراه الصبي شايل الغدا .. رتبوا السفره وتغدوا الشباب .. اما الحريم تغدوا داخل فالمطعم .. فاطمه قلبها مع يوسف .. 
مريم: ماما .. 
ام فارس: عيونها ..
مريم: بنروح بيت يدي اليوم ؟
ام فارس: اكيد .. 
ايمان: عيل متى بنروح نتشرى حق عشى الملجه ؟
ام فارس: عندنا السبت .. 
فاطمه: متى حددتوا العشى ؟
ام فارس: الاثنين ان شاءالله ..
ايمان بغلاسه: بدى العد التنازلي .. ههاااااااي ..
مريم: وجع يا ايمانو ..
فاطمه وام فارس: ههههههههه 
دخل عليهم فارس: يازينكم وانتوا تضحكون .. 
ام فارس: هلا يبه .. تبون شي من صوبكم ؟
فارس: ما قصرتوا .. بس نبي شاي وقهوه .. 
ام فارس: ان شاءالله يبه .. الحين بنجهز لكم الدلال .. 
فارس: بارك الله فيكم .. 
طلع من المطعم رايح الميلس .. دخل على الريايل .. 
بوفارس: ها يبه وين القهوه والشاي ؟
فارس: الحين يجهزونهم ..
بوفارس: زين .. 
دخل الصبي شايل الدلال .. قام عبدالعزيز يصب لهم .. تموا يسولفون .. قام بوفارس بيطلع ..
فارس: وين الغالي ؟
بوفارس: بروح اقيل شوي ..
رن جوال فارس والرنه كانت عالي مستواه كتم الرنه .. طالعه بوفارس ..
بوفارس بخبث: ليش ما ترد .. 
فارس: ها يبه ردينا ..
بوفارس وفارس: ههههههههههه 
جاسم وعبدالعزيز ويوسف طالعوهم باستغراب ..
فارس: يبه ترا انا اقول لو تروح تقيل احسن لك ..
بوفارس مبتسم: انت بعد روح قيل يبه .. 
فارس يضيع السالفه: لا بقعد مع الشباب شوي .. 
بوفارس: لا قيل مع اللي خبري خبرك ..
فارس: يبه .. عاااد ..
الشباب: هههههههه .. 
عبدالعزيز: صادوه ..
بوفارس يضحك: ههههههه .. التفت على جاسم .. ها الجسمي بتجي تقيل معاي ؟
جاسم: اول قولي ..
بوفارس: شو اقولك يبه ؟
جاسم: بتخليني اروح اجيب فلم ..
بوفارس: بخليك .. يلا تعال ..
جاسم بفرح: يس .. وركض عند ابوه .. شله بوفارس وطلع عنهم .. 
عبدالعزيز: شو سالفتك انت وابوي مع التلفون ؟ ليكون تغازلون ؟ 
فارس التف عليه: لا والله .. هاي انت مع يدك المقلوع اللي تغازلون .. 
عبدالعزيز ضحك بصوت عالي: ههاااااااااااي ..
يوسف: ههههه ..
فارس قام عنهم: الله يساعدكم يالمقاليع .. 
طلع فارس من الميلس وهو ماسك جواله ويشيك عليه .. دخل غرفته واتصل بحب حياته مناف .. 
في بيت بومحمد .. الكل مجتمع على السفره .. 
بومحمد: وين رحتوا اليوم ؟
محمد: عندنا شغل يبه ؟
بومحمد: مليت من شغلكم ؟ شو هالشغل ؟
علي: رحنا نودي البانشيات العزبه حق يوم الثلاثاء .. 
بومحمد: زين وليش ما خليتوا الصبيان يودونهم .. وشو اللي مطلعكم كلكم من الفجر .. 
علي: رحنا استعرضنا شوي .. 
بومحمد: بعدين البانشيات في العزبه شلون تودونها العزبه ؟
خالد " صادوه" ..
فاضل: الغالي .. شيكنا عليها ورحنا نتسابق شوي .. كنا مودينا الكراج ..
بومحمد" والله ما يندرى شو وراكم انتوا": زين ومن راح معاكم ؟
محمد: عيال عمي عبدالعزيز وفارس ..
بومحمد: الله يستر منكم انتوا .. 
الريم: يبه .. 
بومحمد مبتسم لبنته: هلا يبه ..
الريم: يبه ابي اوح مع بنات عمي اشتري لي شي حق عشى الملجه ..
بومحمد: من بيوديهم ؟
الريم: مادري يمكن مع الدريول ومرت عمي .. او مع عمي ..
بومحمد: زين يبه .. متى بتروحون ؟
الريم: مادري يمكن بكره او الاحد ..
بومحمد: مو مشكله يبه .. روحي معاهم .. 
دخلت اسماء راحت عند ابوها و كانت خانقتها العبره .. التفت عليها بومحمد يطالعها باستغراب ...
بومحمد: شو فيج بابا ؟ 
اسماء ما قدرت تمسك عمرها اكثر وصاحت .. 
بومحمد خاف عليها .. وام محمد قامت من مكانها راحت عندها ..
بومحمد يمسح دموعها: ليش هالدموع ؟ حد هاوشج ؟
اسماء: بابا .. هئ هئ هئ ..
بومحمد: عيونه انتي شو فيج تكلمي .. التفت على ام محمد .. جيبي لها ماي الله يرضى عليج ..
قامت ام محمد تجيب ماي .. سقاها بومحمد وحضنها ..
بومحمد: كلميني بابا شو فيج ؟
الكل كان يطالع اسماء بخوف ..
اسماء: بابا .. الولد .. وصاحت .. 
بومحمد: اي ولد شو فيج ؟
اسماء: الولد فالتلفزيون مات .. وامه تصيح عليه ..
الكل ضحك عيها: ههههههههههه ..
بومحمد: وينه .. وشلها وراح معاها الصاله .. 
اسماء: خلص .. مسكينه امه تصيح عليه .. 
شلها بومحمد ورجع فيها المطعم .. 
بومحمد: كانت اتابع فلم وصيحها ..
علي: رقيقه اسماء .. 
خالد: فديت هالرقه والله ..
ام محمد: طيرت قلبي .. انا اقول شو فيها .. 
بومحمد: انا على بالي جايه من برا .. 
محمد: وحليلج اسومه .. 
بومحمد: كملوا غداكم ما صار شي .. حضن اسماء وتم يتغدا .. 
في بيت سلمان .. 
هنادي: خالي اما اليوم بتاكل من ايدي خوش غدا .. والله فات يوسف هالغدا
سلمان: اخاف يصير فيني شي ..
هنادي: خاااالي .. ليش تحطمني ..
الجوهره: هههههه .. لا هو قصده انه لو ما كل بيصير فيه شي ..
سلمان: هههههه .. اي نعم هاي قصدي .. 
هنادي: صج عاد .. متفقين علي ..
سلمان: فديت هنوده الطباخه .. يلا ذوقينا من ايدينج الحلوات ..
هنادي ابتسمت بدلع: لا اكل من المطعم .. محد يمد يده على غداي ..
سلمان والجوهره: هههههههههه ..
سلمان: عفيه هنوده ذوقينا من طباخج الحلو ..
هنادي: باعذبكم .. 
الجوهره: ما نعيدها بس ذوقينا ..
هنادي: ممممم .. لا ترجوني اكثر ..
سلمان مسك يدها: موووح .. يلا يالليدي هنادي .. سامحينا وارأفي بحالي .. 
هنادي: زين كسرت خاطري .. جوجو يلا وراي نجهز الغدا .. 
سلمان: فديتها والله .. اللي باكل من يدها ..
هنادي: اليوم بسامحك .. بس لا تعيدها ..
الكل: هههههههه ..
راحوا البنات يجهزون الغدا مع الخدامه .. بعد ما تغدوا راحت الجوهره تسوي لهم الشاي والقهوه .. 
سلمان: ماشاءالله عليج يا هنوده .. نفسج فالاكل غير عن جوجو ..
هنادي: بالعافيه خالي .. بس شلون نفسي غير ؟
سلمان: جوجو طبخت هالاكله من قبل .. بس كان لها طعم غير .. وانتي طبختيها اليوم ولها طعم غير .. ماشاءالله عليكم يا بنات اختي .. الله يرزقج يا هنوده بذاك اللي ما يفكر الا في بطنه ..
هنادي: ههههه .. شدعوه خالي .. تبيني اخذ واحد دب ..
سلمان: هههههه .. دخلت الجوهره .. ومعاها الشاي والقهوه ..تقهواو بعدين كل من راح يقيل ويرتاح .. سلمان دخل غرفته وعلى طول شغل الكمبيوتر وطرش الفلم مع الصور على ايميل سميث .. تمغط وراح انسدح على السرير ونام على طول من التعب .. لانه راح مواصل .. 
يوم الجمعه كان حافل بالنسبه للكل .. الشباب وخلصوا من التفجيرات بسلامه .. وتونسوا على البانشيات .. بس هاليوم كان مميز بالنسبه لفاطمه .. اللي قلبها دلها على رسالة يوسف .. استنشقت عبير الورقه بابتسامه ناعمه من شفاها الحلوه .. 
فاطمه " فديت هالريحه والله .. اميزها عن بعد كيلو .. فديتك يا يوسف وفديت كلامك والله " .. طوت الرساله وخشتها في جيبها وركضت على غرفتها وهي طايره من الوناسه .. شافتها مريم ونادتها .. 
مريم: فطوم ..
فاطمه وهي تركض: بعدين بعدين .. 
مريم باستغراب: بعدين !! شو سالفتها فطوم الهبله .. هزت راسها وكملت طريقها رايحه الصاله .. لقت ابوها مستلقي ومعاه عبدالعزيز .. قعدت عند ابوها ..
مريم: بابا ..
بوفارس مغمض عيونه: هلا بابا .. 
مريم مبتسمه: ليش ما تقيلون فوق ؟
بوفارس: اخوج نام ؟
مريم طلت في ويه عبدالعزيز: اي .. وغرقان فالنوم .. 
بوفارس: كنا نسولف وسكتنا والظاهر انه نام من التعب .. 
مريم: زين قوم روح فوق بابا .. 
بوفارس: لا يبه بغط لي شوي لين يأذن العصر .. 
مريم باست راس ابوها: تبي اقعدك قبل الاذان ؟
بوفارس ابتسم: اي يبه .. جزاج الله الف خير يا قلبي .. والله يوفقج وين ما تروحين وسدد خطاج يا رب العالمين 
مريم ابتسمت لابوها باحراج: آمين .. راحت وجابت لحاف صغير ولحفت ابوها وابتسمت له وراحت غرفتها وهي فرحانه بدعوات ابوها .. 
...................




(( فديت اللي قلبها وصلها لمكان الرساله .. ادري انج فرحانه .. بس مو كثري .. تدرين ليش ؟ لان رسالتي بين ايدينج .. واحسد العطر لانج تنشقتيه بانفاسج .. حبيبتي انتظر ردج بنفس المكان .. محبج )) .. حضنت الرساله ورفعت راسها وهي مبتسمه .. 
فاطمه " فديتك يا يوسف .. شو سويت فيني؟ طيرت عقلي بحبك يا يوسف .. احبك واحبك واحبك " .. 
فرحة فاطمه ما تنوصف برسالة يوسف وبكلامه اللي بالرساله .. وين تتوقعون فاطمه لقت الرساله ؟ 
الرساله حطها يوسف تحت صيص النبته اللي جنب ميلس الريايل .. كان طرف منها يا دوب باين .. طبعا فاطمه اول مكان دورت فيه الميلس وما لقت شي .. لما حست باليأس كانت بتطلع من الميلس بس قلبها ما خلاها تطلع فتحت باب الميلس اللي يطلع على برا وشافت صيص النبته وكانت نبتة الغردينيا .. ريحتها فواحه وجذبت فاطمه طاحت عينها على شي ابيض تحت .. مدت يدها ورفعت الصيص شوي ولقت الرساله .. فتحتها وقرت الكلام على السريع والفرحه ملت قلبها المليان بالحب والشوق .. بس يوسف ما كتب اسمه في الرساله لانه خايف حد يوصل للرساله قبل فاطمه .. بس قلبها وصلها للرساله .. 
طبعا بعد الاحداث اللي عشناها يوم الجمعه .. مر هاليوم طبيعي وحلو بالنسبه للكل .. عدى السبت بنفس الروتين اما الاحد فكان يوم حافل للكل .. لان الاثنين بيكون عشاء الملجه .. البنات راحوا مع امهم المجمع عشان يشترون لهم ملابس .. طبعا الريم راحت معاهم .. طلعوا من الصبح وهم يتلفلفون من محل لي محل .. 
ام فارس: يا بنات صدعتوني .. على كثر المحلات ماخذتوا منها شي ؟
فاطمه: عاد ماما .. في اشياء حلوه بس ما تناسب المناسه ..
ام فارس: والله مناكركم مناكر يا بنات هالسنين .. على ايامنا شحلاتنا بالبخانق وثياب النشل .. وانتوا الحين مع هالثياب الضيقه والقصيره والمشققه .. 
ايمان: حلاته هالضيق والمشقق .. هاي المطلوب .. 
البنات: ههههههههه 
ام فارس: والله انكم قويات عين .. على ايامنا نستحي لي طير الهوى ثيابنا وطلعت سيقانا .. وانتوا ادورون الضيق والمشقق ..
فاطمه ماسكه كتف امها: ماما .. ايامكم غير وايامنا غير .. 
ام فارس مبتسه: والله لو تلبسون ثياب نشل وبخانق والله بتطلعون جميلات ..
فاطمه: لا ماما .. مو شي .. 
مريم: زين خل نشوف هالمحل .. شكله عنده بدلات حلوه .. 
ام فارس: يلا بناتي .. 
دخلوا المحل .. وكل وحده من البنات راحت في زاويه تشوف الملابس .. مريم لقت لها بدله وايد ناعمه .. 
مريم: فطيم تعالي شوي ..
فاطمه: هلا ..
مريم: شو رايج بهالبدله ؟
فاطمه شافتها: مممممم .. لا انتي العروس لازم تاخذين شي ملفت اكثر ..
مريم: ها .. لا فطيم ..
فاطمه خذت البدله ورجعتها: ما في لأ .. تعالي بنختار لج شي ربشه ..
الريم: شو الربشه ؟
فاطمه: بدله ربشه للعروس ..
ايمان: يا قلبي على الربشه انا .. 
البنات: ههههه 
ام فارس: صوتكم يا بنات ..
فاطمه: ان شاءالله ماما .. 
ايمان نادت اللي تبيع بالمحل: لو سمحتي ..
البايعه: نعم مدام تفضلي ..
ايمان: نبي بدله حق عروس ..
البايعه مبتسمه: مين فيكم العروس ؟
كلهم أشروا على مريم: هاذي ..
البايعه ابتسمت لمريم: ان شاءالله .. راحت وجات كم بدله ورجعت لهم ..
ايمان: يلا جابت البدلات ..
راحوا البنات عند الطاوله وتموا يشوفون البدلات .. 
الريم: بصراحه هالبدله تجنن .. 
فاطمه: اي وحده ؟
رفعتها الريم: هاذي ..
ايمان: اي والله تجنن .. وتناسبج مريوم ..
فاطمه: اي بصراحه روعه .. 
مريم: اشوف .. ومسكت البدله .. زين خل ادخل اجربها ..
الريم: بدون ما تجربينها ترا تجنن ..
فاطمه: عدل كلام ريم ..
ايمان: زين دخلي جربيها مو خسرانين شي ..
البايعه: وانتوا يا حلون شو بدكم تختاروا ؟
ايمان: انا ابي تنوره ساده وبادي ربشه ..
البايعه: احم .. شو يعني ربشه مدام ..
الريم: ايمانوا لا تجننينها .. هي قصدها بادي فيه سوالف وايد .. 
البايعه: اها .. ولا يهمك مدام .. 
الريم: ايمانوا عليج حركات .. 
ايمان: بصراحه ماعرفت كيف اقولها فيه سوالف قلت ربشه .. 
الريم: ههههههه 
فاطمه كانت ماسكه تنوره قصيره لونها فيروزي واخضر فستقي شيفون مع بادي تور لونه فيروزي .. 
ام فارس: فطيم يمه هاذي البدله قصيره والقميص ما بيخش شي ..
فاطمه: حلاته ..
ام فارس رفعت حاجب: شو بعد حلاته والله انكم قويات يا بنات هالسنين .. 
فاطمه: انا بجربها وبعدين بقرر .. 
ام فارس: كيفج يمه ..
راحت عند البنات: ها ما لقيتوا شي ؟
ايمان: راحت تشوف لنا .. 
فاطمه: شو رايكم ببدلتي ؟
الريم: تجنن فطيم .. روحي لبسي خل نشوف ..
فاطمه: اوكي .. بس تعالوا نشوف مرايم ..
البنات: يلا .. 
راحوا عند غرفة التبديل .. ومريم كانت للحين تلبس .. دخلت فاطمه تجرب البدله اللي اختارتها .. طلعت مريم والبنات استخفوا عليها ..
الريم: تجننين يا مرايم .. ياحظ خالد اخوي فيج ..
مريم نزلت راسها منحرجه: نادوا ماما خل تشوف ..
الريم: ان شاءالله .. 
راحت الريم تنادي ام فارس .. 
ايمان: فطوم طلعي لتفوتج مرايم ..
فاطمه: زين بس صبري شوي الحين بخلص .. 
ام فارس: فديت بنتي انا .. والله انج عروس .. 
مريم: حلوه بدلتي ماما .. 
ام فارس: انتي محليتها ياماما .. 
مريم: خلاص يعني اتوكل واخذها .. 
ام فارس: ما يبله كلام .. 
طلعت فاطمه وكانت تجنن بالبدله .. 
ام فارس: يعلني اشوفج عروس يا فطيم .. 
فاطمه مبتسمه: مريم .. شو هالحلاه .. لا لا لا اخذي البدله ما يبيله كلام ..
مريم: خلاص على رايكم .. بس انتي مسكته مع هالالوان الخطيره ..
فاطمه دارت حول نفسها: ها شو رايكم في بدلتي ؟
ام فارس: عليكم بالعافيه فديتكم .. 
ايمان: والله تجنن ..
ام فارس: فاطمه يمه اخذ شال غطي كتوفج .. وايد عاري يا ماما ..
فاطمه: مممممم .. احلى بدون الشال ماما ..
ام فارس: والله اخاف عليج من العين ..
فاطمه: محد غيرنا ماما .. 
ام فارس: انا عازمه كم وحده من صديقاتي يا ماما .. 
فاطمه: لا عادي ماما ..
ام فارس تنهدت: اللي تشوفونه .. زين يلا بدلوا خل نشوف حق ايماني والريم .. 
دخلوا مريم وفاطمه وبدلوا .. اما الريم وايمان طلعوا مع ام فارس وخذوا لهم بدلات حلوه.. ايمان خذت فستان ناعم .. لونه وردي باهت وطوله متدرج من ورا لي جدام .. والريم خذت تنوره سوده كلها فتحات وبادي لونه بنفسجي .. خلصوا البنات وطلعوا من المحل .. 
ام فارس: ها تبون شي بعد ؟
ايمان: اي ماما نبي اكسسوارات .. 
ام فارس: وين المحل ؟
ايمان: اعتقد انه فوق .. 
ام فارس: لاتعتقدين .. انا صدعت والحين الساعه 11 وما طبخت للحين ..
فاطمه: عادي خل الخدامه تطبخ ..
ام فارس: تبين ابوج يسوي لنا حفله ..
مريم: زين نرجع البيت ونجي مع فارس ولا عزيز العصر ..
فاطمه: خلاص بكلم فارس ..
ايمان: اي لازم بتكلمينه .. بعد انتي دلوعته ما يرفض لج طلب ..
ام فارس: ههههه .. 
فاطمه: زين يا ايمانو .. بقوله يودينا الا انتي ..
ايمان دزت فاطمه: ترا مو احسن لج لو سويتي هالحركه ..
فاطمه: ههههههه .. كم تدفعين ؟
مريم: ههههه ..
الريم " الله فارس بيودينا .. يا رب يوافق " .. 
ام فارس: بسكم سوالف .. خلاص اتصل بالدريول يجيب السياره .. 
مريم: اي خلاص ضمنا فارس ..
ايمان: المشكله مو بس فارس .. حتى عزيز ما يرفض لها طلب ..
فاطمه: يا ربي هالبنت وايد تغار مني .. 
ايمان: هع .. اغار منج .. في احلامج ..
مريم: ايمانو ما تخلي في قلبها الكلمه .. 
الريم: اللي في قلبها على لسانها .. 
ام فارس: بسكم سوالف .. يلا الدريول عند الباب .. 
ركبوا السياره متجهين لبيت بوفارس .. 
ام فارس: الريم يمه ..
الريم: هلا مرت عمي ..
ام فارس: بتنزلين عندنا ؟
الريم: اي ..
ام فارس: زين يمه .. 
وصلوا البيت .. وكانت ايمان نازله وهي محتجه .. فارس كان فالحوش ويتكلم فالتلفون .. الريم استانست يوم شافته .. 
فاطمه " اكيد يكلم حبيبة القلب " ..
ام فارس: فارس يبه تعال ..
فارس: حياتي خلج معاي عالخط ..
مناف: اوكي ..
فارس قرب منهم: هلا يمه وباس راسها .. آمريني ..
ام فارس: ما يآمر عليك العدو فديتك .. هاي الفاتوره عطاني اياها ابوك اليوم الصبح .. 
خذها فارس من امه وقراها : اي عرفتها .. خلاص مو مشكله انا بكلم ابوي .. وكان ماسك التلفون وحاطه على كتفه عشان ما يطلع الصوت .. التفت على الريم بنت عمه .. 
فارس: شحالج الريم ؟
الريم باحراج: الحمدلله .. انت شو اخبارك ؟
فارس: الحمدلله .. والله كبرتي بنت عمي .. 
طالعته الريم وابتسمت .. ابتسم لها فارس وصد .. 
فارس: تبين شي الغاليه ؟
ام فارس: لا فديتك ..
فارس: زين عيل .. مشى صوب الحديقه وكمل مكالمته .. 
الريم كانت اطالعه باستغراب " من يكلم فارس ؟ وليش ما سكر التلفون يوم شافنا ؟" ..
فارس: حياتي ..
مناف: هلا وغلا ..
فارس: تعرفين شو في خاطري ؟
مناف: شنو حبيبي ؟
فارس: ودي اكل من ايدينج ..
مناف منحرجه: ها .. 
فارس: سمعتيني يا حياتي .. اليوم ما راح اتعشى الا من ايدينج سمعتي ..
مناف: فارس ..
فارس: عيون وقلب فارس انتي .. 
مناف: بس ..
يقاطعها فارس: بس شو يا قلبي .. ناقصج شي .. بجيبه لج العصر 
مناف: لا مو ناقصني شي حبيبي خيرك مغطينا .. بس ماعرف شاسوي لك ؟ وبعدين وش بقول لامي لو شافتني اطبخ ..
فارس: قولي لها باطبخ لاخواني .. 
مناف: زين ولو جيت بتقولي حق من هالاكل ؟
فارس: اي صح .. تدرين انتي سوي العشا وانا بمر على فيصل اخوج .. ولما امر عليه انتي قولي لامج نحط لرفيج فيصل شوي من عشانا ..
مناف: ممممم .. والله انك داهيه يا فارس ..
فارس: فديت قلبج والله .. كل شي لعيونج يهون يا قلب فارس انتي .. 
مناف مبتسمه: فديت قلبك حبيبي .. زين شتبيني اسوي لك ؟ وش في خاطرك ؟ ولا شو تحب انت ؟
فارس: والله اي شي من ايديج حلو ..
مناف: في اكله تحبها تبي اسويها لك ؟
فارس يفكر: ممممم .. خلاص سوي لي معكرونه .. 
مناف مبتسمه: زين تبيها باللحم او الدجاج؟
فارس: على ذوقج حياتي ..
مناف: بس هاي اللي في خاطرك؟ ما ودك بشي ثاني ؟
فارس: لأ حبيبتي .. 
مناف: خلاص الساعه 7 بيكون عشاك جاهز .. 
فارس مبتسم: فديت حياتي مناف .. 
مناف منحرجه: والله انك تستاهل يا قلبي ..
فارس: تعرفين شو اللي استاهله انا ؟
مناف: ايش ؟
فارس: ماستاهل غير قلبج يا مناف ..
مناف بثقه: وقلبي بين ايدينك يا فارس .. بس لا تجرحه .. 
فارس: قلبج بحطه بين ضلوعي .. 
مناف: فديتك يا فارس .. الله لا يحرمني منك .. 
فارس: ولا يحرمني منج يا قلبه انتي ..
مناف: زين حبيبي .. خل اروح محاضرتي .. وبكلمك اول ماخلص ..
فارس: زين حياتي .. 
مناف: الله يحفظك حبيبي ..
فارس: مع السلامه ..
سكرت من فارس وحضنت التلفون وهي مبتسمه .. رفعت راسها الا تشوف الدكتور يطالعها ومبتسم .. يوم تلاقت عيونهم نزل راسه ودخل قاعة المحاضره .. 
مناف " من متى كان واقف ؟ " .. دخلت وراه القاعه وقعدت على زاويه .. 
كانت الساعه 12 ونص الظهر .. بدى الدكتور المحاضره .. كان يراقب مناف بين فتره وثانيه .. وهي مب قادره تحط عينها بعينه .. كانت مرتبكه من نظرات الدكتور لها .. الدكتور كان من نفس الجنسيه ( خليجي ) اسمه الدكتور حامد .. مناف ماخذه هالمقرر معاه الفصل الاول بس ما كان منتبه لوجودها مثل هالفصل .. نظرات الاعجاب واضحه عليه .. بس مناف مافي قلبها غير فارس .. الدكتور خلص المحاضره ومناف كانت سرحانه وتكتب في كتابها .. طلعوا البنات ولا انتبهت لهم .. فجأه حست بشخص قريب منها .. 
حامد: مناف ..
مناف رفعت راسها بارتباك: نـ نـ نعم دكتور .. التفت حولها وما لقت البنات .. حست بخوف .. 
حامد: شفيج خايفه ؟
مناف قامت من مكانها: ما فيني شي .. لازم اروح تأخر الوقت ..
حامد: مناف لحظه شوي ..
مناف منزله راسها: نعم دكتور .. 
حامد: ليش هالشرود في المحاضرات يا مناف ؟ 
مناف: اي شرود دكتور .. انا معاك طول المحاضره 
حامد: لا مو معاي .. يا مع الجوال .. او تكتبين في كتابج .. جسمج معانا وبالج في شي ثاني .. انتي عندج مشاكل من اي نوع فالبيت ؟
مناف: لا ماعندي مشاكل دكتور ..
حامد: لا تقولين لي كل شوي دكتور .. 
مناف: ان شاءالله .. 
حامد: قولي لي وش سر شرودج فالمحاضرات ؟
مناف: ماعندي اي مشاكل .. 
حامد: على راحتج يا مناف .. ولو بغيتي شي حاضر لج اي وقت يا مناف .. 
مناف: مشكور دكتور .. 
حامد " آه لو اعرف اللي شاغل بالج" : زين ديري بالج على نفسج وشدي حيلج يا مناف .. ولو احتجتي شي قبل الامتحان لا تترددين تجيني المكتب ..
مناف منزله راسها: ان شاءالله .. قامت بتطلع من القاعه ..
حامد: مع السلامه يا مناف ..
مناف وهي طالعه: مع السلامه .. طلعت وهي حزينه .. كانت تمشى ببطىء وهي حاسه ان الدنيا ادور فيها .. وصلت الكفتيريا خذت لها عصير برتقال وطلعت تقعد في مكانها تحت الشجره اللي مقابله الكفتيريا .. شربت العصير وهي تشوف البنات ..
مناف " آه من هالدكتور خوفني والله خوفني .. ليش هالاهتمام منه؟ اخاف اقول لفارس شي وتستوي سالفه لا بسكت احسن .. وهالدكتور بتجاهله " شربت العصير وهي حزينه .. شافت التلفون ولقت مكالمه من فيصل اخوها اتصلت له ..
مناف: متى رجعت من المدرسه ؟
فيصل معصب: شردت من المدرسه ..
مناف بخوف: ليش شمسوي؟
فيصل: متهاوش .. 
مناف: مع من؟ وليش؟
فيصل: المدرس زفني اليوم فالصف .. وبعدين وداني عند الاخصائي وكمل عليه الاخصائي ما خلوني اتكلم .. وضربني المدرس بالعصا على ضهري وجدام الاخصائي .. وهالاخصائي يطالعني بكل برود وساكت عن المدرس عصبت مسكت ولده وضربته ضرب .. 
مناف: ليش يا فيصل ؟ احنا مو ناقصين .. وليش تضرب ولده ؟
فيصل: عشان يذوق اللي ذقته .. دام ما يرضى الضرب على ولده احنا بعد عيال ناس .. 
مناف: آه يا فيصل .. امي تدري ؟
فيصل: لأ .. انا مو فالبيت .. اتمشى فالفريج .. بعد شوي بروح البيت على وقت رجعتي بدخل البيت .. بس مناف ارجوج لاتقولين لأمي شي ..
مناف: زين شبتسوي انت .. بكره لازم اروح معاك اشوف السالفه ..
فيصل: لا ما تدخلين المدرسه .. كلها ريايل ..
مناف بعصبيه: عيل من اللي بيروح ؟
فيصل: انا بكلم فارس .. 
مناف: لا يا فيصل .. مانبي نثقل على الريال .. هو ما قصر فينا بس ما ندخله في مشاكل معانا ..
فيصل يصرخ: ولا على بالج بخليج تدخلين المدرسه وسط الريايل ولا بخلي امي .. لا يبه عيب ..
مناف: زين لا تصرخ .. 
فيصل: انا آسف .. ما كنت اقصد .. والله ظلم .. حرام عليهم ..
مناف: حسبي الله ونعم الوكيل .. زين شبتقول لفارس ؟
فيصل: بقوله الصج بعد تبيني اكذب .. انا بصراحه ما غلطت في شي .. وانا مب حيوان عندهم عشان انضرب ..
مناف بحزم: محشوم ياخوي .. محشوم .. آآه .. زين متى بتكلم فارس؟ 
فيصل: يمكن اتصل فيه الحين .. 
مناف: زين طمني .. وعن الهياته فالفريج وارجع البيت ..
فيصل: خلاص بكلم فارس وانا رايح صوب البيت ..
مناف: زين .. 
فيصل: يلا مع السلامه ..
مناف: الله يحفظك .. " آآه مو ناقصين .. هم نايف اللي راح .. مابي فيصل يضيع .. راس مالي هالثنين الله يسخرهم لي ويستر عليهم ويحفظهم يا رب " .. 
سكر فيصل وعلى طول اتصل بفارس اللي كان قاعد مع امه وخواته فالصاله .. رن جواله وشاف الرقم واستغرب 
فارس: هلا فيصل .. 
فيصل: شحالك فارس ؟
فارس: طيب الله يسلمك .. انت علومك؟
فيصل: الحمدلله .. 
فارس: ما داومت اليوم ؟
فيصل: بلا بس .. 
فارس: ليش سكت ؟ شو صاير .. وقام عن هله راح يتكلم بالغرفه الثانيه .. 
فارس: شو صاير يا فيصل ؟ 
فيصل: شارد من المدرسه .. 
فارس باستغراب: ليش ؟
فيصل تنهد: آآه .. بقولك السالفه وانت احكم يا فارس ..
فارس: قول يبه ..
فيصل: المدرس هزئني .. وطردني من الصف و وداني عند الاخصائي وهزئني الاخصائي .. والمدرس ضربني بالعصا جدام الاخصائي والاخصائي ما قال شي .. ولا عطوني فرصه ادافع عن نفسي او اتكلم .. انقهرت .. وشفت ولد المدرس .. مسكته وضربته ضرب من القهر اللي فيني .. فارس انا مب حيوان انطق والاخصائي ساكت .. عشان ماعندي ابو يسندني ولا يوقف معاي يضربوني .. ليش؟ ليش؟ كل الصبيان اللي ابوه يجي ويفازع له ويقيم المدرسه لو حد حرك ولده .. وانا عشاني يتيم يلعبون فيني والله اني مثلهم مب حيوان والله مثلهم .. صاح فيصل بقهر 
فارس خنقته العبره .. وهو يسمع كلام فيصل .. ذبحته كلمه فيصل ( وانا عشاني يتيم ) .. وايد تأثر فيها فارس ..
فارس: زين امك تدري؟
فيصل: لأ .. توني مكلم اختي وقلت لها هي بس .. وعطتها خبر اني بتصل وبقولك .. لا الشيخه كانت تبي تروح المدرسه وسط الريايل .. بس انا قلت لها ما تروح ..
فارس: عدل كلامك .. شوف بكره بمرك الساعه 9 وبروح معاك المدرسه .. 
فيصل: اخاف امي تسألني ليش بروح متأخر ؟
فارس: خلاص روح المدرسه .. وانا بمرك الساعه 9 وبتفاهم معاهم .. بس انت لاتكدر خاطرك ولا تزعل .. روح البيت وتغدا وراجع دروسك .. وبمرك اليوم على الساعه 7 .. 
فيصل: ان شاءالله .. 
فارس: بس لاتقول لامك عن اي شي صار ..
فيصل: مستحيل اقولها .. امي اللي فيها مكفيها .. فراق نايف اخوي متعبها وايد .. بس هي جدامنا تضحك معانا ولا كأن شي صار .. بس اسمعها فالليل تصيح ولا تسكت ..
فارس "لاحول ولا قوة الا بالله .. الله يصبرها": الله يصبرها ان شاءالله .. 
فيصل: جزاك الله الف خير يا فارس .. والله انك الابو والاخو اللي فاقدهم .. 
فارس: انا حاضر لكم اي وقت يا فيصل .. انتوا هلي .. 
فيصل ما عرف يرد على فارس .. 
فارس: زين انت روح البيت و سو اللي قلت لك عليه و الليله لي مريت عليك بنتفاهم ..
فيصل: ان شاءالله ..
فارس: بارك الله فيك .. 
فيصل: مع السلامه ..
فارس: مع السلامه .. 
سكر فارس وهو حاس بضيقه في صدره .. رجع الصاله عند خواته وامه .. دخل عليهم بوفارس .. 
بوفارس: السلام عليكم .. 
الكل: عليكم السلام .. 
قاموا البنات يسلمون على ابوهم .. 
بوفارس: الريم عندنا اليوم .. حيالله بنت اخوي .. نور البيت 
الريم مستحيه: بوجودك عمي .. 
بوفارس: شحالج يبه ؟ 
الريم: طيبه .. 
بوفارس: ها خذتوا اللي تبونه يا بنات ؟
البنات: اي ..
بوفارس: الحمدلله .. التفت على فارس اللي كان الحزن ينقرى بعيونه .. فارس ..
فارس: هلا يبه ..
بوفارس: بيعنا فالسوق ..
فارس: اشتريك الغالي .. 
بوفارس: عسى ماشر يبه ؟
فارس ورجع براسه ورا شوي: ولا شي .. 
بوفارس " علي انا يا فروس ما فيك شي ": وين الجسمي فديت طوله ؟
جاسم ركض بسرعه: بووووووو .. 
بوفارس سوا نفسه انه خاف: ووووي .. بسم الله .. انت من وين طلعت يالنتفه ..
الكل: هههههههههه ..
جاسم: موووح .. باس راس ابوه .. 
بوفارس: يبه لاتركض ولا تناقز عشان ريولك ..
جاسم: خلاص ماتعورني الحين ..
بوفارس مبتسم: الحمدلله .. بس باقي يشلون الخيط من الجرح .. 
جاسم: بس الجرح يحكني يبه ..
بوفارس: لما يحكك يعني خلاص برى جرحك وما عليك شر .. 
جاسم: يس .. 
الكل: هههههههه ..
بوفارس: زين يلا حطوا الغدا ..
ام فارس: ان شاءالله .. يلا يا بنات نروح نجهز .. 
راحوا البنات ورا امهم الا فاطمه .. بوفارس طلع يبدل وخذ معاه جاسم .. فاطمه قربت من فارس ..
فاطمه: فارس ..
فارس: هلا ..
فاطمه: شو اللي مكدر خاطرك ؟
فارس: ما فيني شي .. بس اتصلي واحد من الشغل ولده تعبان وكان يبي اجازه عشان يقعد معاه .. فقير ويكسر خاطري .. 
فاطمه بحزن: مسكين .. الله يشفيه ان شاءالله ويعينه ..
فارس: آمين .. 
فاطمه: لا تكدر خاطرك اخوي .. يلا قوم تغدا .. 
فارس: ان شاءالله .. 
راحت فاطمه المطبخ تجهز مع البنات .. 
" يا احلى ماضي من حياتي وذاتي .. يا عزوة المهموم يا اغلى غالي " ..
الجوهره: ليش ما رحت معاهم؟
ابراهيم: خالج قالي ماله داعي توني معرس ويخاف علي .. احم احم 
الجوهره: خف علينا يالمعرس .. 
ابراهيم: هههههههه 
الجوهره: زين خلصوا كل شي..
ابراهيم: اكيد .. لانهم طلعوا بعد صلاة الفجر .. ورجعوا قبل الظهر .. 
الجوهره: صح كلامك .. بس خالي قال انك بتروح معاهم .. ليش غير رايه؟
ابراهيم: سألته يا حياتي .. وقالي الكلام اللي قلته لج .. 
الجوهره: معقوله !! ..
ابراهيم: والله هاي الكلام اللي قاله لي .. 
الجوهره: اها .. 
ابراهيم: زين يا عروستي ..
الجوهره: عيونها ..
ابراهيم: واااي فديت عيونها انا .. 
الجوهره: آمرني يا قلبي انته .. 
ابراهيم: حياتي والله .. خلاص يعني يوم الاربعاء الجاي بنشوفج .. ؟ 
الجوهره باحراج: اي .. 
ابراهيم: يعني بعد كم يوم ؟
الجوهره: بعد 3 ايام .. 
ابراهيم: واااي احسها هم هالـ 3 ايام ..
الجوهره: ليش فديتك ؟
ابراهيم: ماقدر اصبر اكثر .. 
الجوهره: ههههههه .. 
ابراهيم: ما قلتي لي شبتلبسين ؟
الجوهره: مفاجأه .. 
ابراهيم: افااا .. 
الجوهره باستغراب: ليش ؟!!
ابراهيم: تخشين علي يا قلبي ..
الجوهره ضحكت: هههههه .. لا حبيبي ما يصير اقولك .. 
ابراهيم: زين قولي لي اي لون بتلبسين ؟
الجوهره: بعد مفاجأه .. 
ابراهيم: ذبحتيني مفاجأت .. 
الجوهره: عااد حبيبي .. 
ابراهيم: بس هني انا ماقدر اقول شي ..
الجوهره بدلع: احم ..
ابراهيم: لي تدلعت جوهرتي انا ماقدر اقول ولا اسوي شي .. لي تدلعت جوهرتي احس العالم كله يوقف ..
الجوهره مستانسسه: حبيبي .. 
ابراهيم: يا قلبي انتي والله .. 
الجوهره: ترا مب زين اكلمك وايد الحين .. 
ابراهيم: وليش يعني ؟
الجوهره: ما بقى الا 3 ايام .. يعني لازم تشتاق لي ..
ابراهيم: تعرفين اول ما شوفج شو بسوي ؟
الجوهره بصدمه: شبتسوي؟
ابراهيم: باعضج يالدبه .. 
الجوهره: بايخ ماحبك .. 
ابراهيم: لا تكفين حبيني .. بدونج ماعيش انا ..
الجوهره: خلاص ماحبك بس اليوم .. بكره باحبك ..
ابراهيم: يعني ما راح نسمع حس القمر اليوم .. 
الجوهره: احلم اني اتصل فيك اليوم ..
ابراهيم: لا لا لا .. 
الجوهره: محد قالك ..
ابراهيم: قالي شنو؟
الجوهره: انت تعرف .. 
ابراهيم بتوسل: لا تحبيني لين قبل النوم ..
الجوهره: بافكر ..
ابراهيم: لا تفكيرن الله يخليج حياتي ..
الجوهره: زين خلاص كسرت خاطري ..
ابراهيم بوناسه: صج والله ..
الجوهره: انا قلت بافكر ما قلت اكيد ..
ابراهيم بخيبه: صج .. 
الجوهره: لا كذب .. ههههههههه
ابراهيم: يلا عاد قلبي ..
الجوهره: اتصل لي بعد نص ساعه يمكن اكون غيرت رايي ..
ابراهيم: يالظالمه ..
الجوهره: هههههه .. زين انتظرك تترجاني اقصد تتصلي عشان تعرف قراري ..
ابراهيم: يجي لك يوم يا ظالم ..
الجوهره: احم احم .. خلاص انتهى وقتك .. 
ابراهيم بهزيمه: يعني مافي امل ..
الجوهره: انا قلت لك كلمني بعد نص ساعه عشان تعرف قراري ..
ابراهيم: اللي تشوفينه .. امرج ولا امر الحكومه ..
الجوهره: مع السلامه ..
ابراهيم بخضوع: مع السلامه ..
سكرت الجوهره وهي ميته من الضحك " جننته فديت قلبه .. يصبر علي برهوم الدب هههههه " 
الساعه 5 ونص .. مناف توها واصله من الجامعه .. على طول دخلت المطبخ وجهزت اغراض العشى عشان تسوي عشى لفارس واخوانها .. دخل عليها فيصل ..
فيصل: مناف ..
مناف التفت عليه: هلا حبيبي .. 
فيصل: ابي احلق ..
مناف: زين اصبر بس اخلص اللي بيدي ..
فيصل: متى يعني ؟
مناف: يعني بعد نص ساعه تقريبا .. 
فيصل: اوكي .. 
مناف: تعال قولي .. شسويت مع فارس ؟
فيصل: كلمته الظهر وقلت له كل شي .. و وصاني ماقول لامي شي .. هو بيمرني المدرسه وبيتفاهم معاهم .. 
مناف: الله يستر بس ..
فيصل: والله فارس طيب ويعاملنا مثل اهله .. 
مناف"فديت قلبه والله": ما يقصر .. جزاه الله الف خير ..
فيصل يحك راسه: زين اختي لا تتأخرين لان فارس بيمرني الساعه 7 .. 
مناف مبتسمه: ان شاءالله .. 
مناف دوم تحلق لاخوانها .. وفيصل طلب منها تقص له شعره .. بعد ما خلصت اللي بيدها .. راحت خذت لها شور سريع ونادت فيصل ..
مناف: فيصل .. فيصل ..
عبدالله: فصول برا ..
مناف: شيسوي برا ؟
عبدالله: واقف عند الباب ..
مناف: زين ناده قوله يجيب لي المقص عشان احلق له ..
عبدالله: زين انا بعد ابي احلق ..
مناف: زين ناده وتعالوا ..
عبدالله: زين زين .. 
راح نادا فيصل ودخلوا على مناف اللي جهزت الكرسي والفوطه لهم .. 
مناف: جبت المقص؟ المقص اللي عندي ماذكر وين حطيته اخر مره ..
فيصل: اي جبته معاي .. 
مناف: زين يلا اخلص علي ..
فيصل: زين بس رتبي لي من فوق .. اللي تحت خليه ..
مناف: ليش حضرتك ؟
فيصل: بس جي ابي اغير ..
مناف مبتسمه: حركات بعد تغير ..
فيصل: على قولتهم اللوك الجديد ..
مناف وفيصل: ههههههههه 
عبدالله: ليش تضحكون؟
فيصل التفت على مناف: ههههههه ..
مناف: ما نضحك على شي حبيبي .. 
عبدالله رفع حاجب: مالت عليكم ..
فيصل: خخخخخخخ .. فله عبود لما يعصب ..
مناف: عبود تعال وين رايح ..
عبدالله وهو طالع: بروح عند امي ..
مناف: فديته عبود .. 
بدت مناف تحلق حق فيصل .. وبعد ما خلصت دلكت اخوها شوي .. 
فيصل مغمض عيونه: آآه .. فله مساجج اختي .. 
مناف: هههه .. قوم تسبح يلا .. الشعر كله راح في ظهرك ..
فيصل: والله بعد هالمساج ماودي اقوم .. 
مناف: زين انا بروح اشوف الاكل ..
قام فيصل وخذ له شور دافي .. لبس وطلع عند باب الحوش ينتظر فارس .. مناف طلعت من المطبخ ونادت عبدالله عشان تحلق له .. 
مناف: عبود .. تعال دورك ..
عبدالله: مابي مثل فيصل ..
مناف: زين .. شلون تبي؟
عبدالله: ابي مكينه ..
مناف: مكينه مره وحده .. 
عبدالله: اي .. 
مناف: بشوف اذا المكينه تشتغل ..
عبدالله: ان شاءالله تشتغل .. 
شيكت مناف على المكينه وطلعت تشتغل .. 
مناف: شلون تبي ؟
عبدالله: ابي 0 ..
مناف مستغربه: قرعه!
عبدالله: اي ..
مناف: زين بسوي لك رقم 3 
عبدالله: لأ .. ابي 0 
مناف: عبود 
عبدالله: انا ابي 0 زين ..
مناف: زين زين ..
عبدالله: ولا تدرين .. خلاص سوي لي رقم 3 
مناف ابتسمت: ولا يهمك يا بودي ..
عبدالله: بودي .. بس نايف اللي يقولي .. محد يقولي زين ..
مناف نزلت راسها وبحزن: ان شاءالله ..
شغلت المكينه وحلقت له رقم 3 .. فيهالاثناء اتصل فارس بفيصل .. 
فارس: السلام عليكم ..
فيصل: وعليكم السلام .. هلا فارس ..
فارس: شحالك ؟
فيصل: الحمدلله .. 
فارس: انا قريب .. توني داش الفريج ..
فيصل: انا انتظرك عند الباب .. 
فارس: زين عطني دقيقتين وبكون عندك .. 
فيصل: زين .. 
سكر فيصل وشاف سيارة فارس ( الرنج الاسود ) جايه من اول الفريج صوبهم .. قرب فارس ونزل .. سلم على فيصل وقعد معاه عند عتبة الباب .. 
فارس مبتسم: نعيما ..
فيصل مستانس: الله ينعم عليك .. 
فارس: وين اخوك ؟
فيصل: يحلق؟
فارس رفع حاجب: يحلق !! 
فيصل: اي .. اختي تحلق له .. احنا مانروح الحلاق .. اختي الكبيره من يوم احنا صغار تحلق لنا ..
فارس" فديت قلبها": اي ي ي ي .. يعني ما تخسرون ..
فيصل يضحك: ههههههه .. ولا عمري دخلت حلاق .. 
فارس: ماشاءالله عليها .. 
فيصل: عندنا مكينة ابوي الله يرحمه .. مرات تشتغل ومرات ما تشتغل .. لان عبود يحب يخفف شعره وايد .. وكان نايف يقلده .. وسكت 
فارس شاف الحزن بعيون فيصل لما طرى اخوه نايف ..
فارس: زين انا عندي مكينه لي بغيتوا تحلقون قولي بجيبها لكم لو مكينتكم ماشتغلت ..
فيصل ابتسم: والله .. مشكور يا فارس ..
فارس: حاضرين لك يا فيصل .. 
تموا فارس وفيصل يسولفون .. طلع لهم عبدالله .. التفت عليه فارس مبتسم ..



فارس: هلا والله .. نعيما ..
عبدالله مبتسم: هههههه ..
فارس حط يده على راس عبدالله: يه يه يه .. شو هالزين عبدالله .. 
عبدالله: انا كنت ابي قرعه .. بس مناف قالت لي سو رقم 3 احلى ..
فيصل يهمس لاخوه: لا تقول اسم اختك جدام الناس .. عيب ..
عبدالله: اوه نسيت ..
فارس" فديت مناف انا ": لا بس رقم 3 حلو عليك .. 
عبدالله: ماشفتني وانا قرعه حلو شكلي ..
فيصل التفت على فارس: لما يقرع عبود يطلع شكله وايد حلو .. 
فارس: بعد الحين شكله حلو ماشاءالله ..
عبدالله: افففف .. مره ثانيه مب سامع كلامها .. بخليها تسوي لي اللي ابيه ..
فارس وفيصل: هههههههه .. 
فارس كان يبي يكلم فيصل بموضوع المدرسه بس ماحب يتكلم جدام عبدالله .. 
عبدالله خذ جوال فارس: الله جوالك حلو .. 
فارس مبتسم: لما تكبر مثل فيصل بجيب لك واحد .. بس بشرط ..
عبدالله: شرط ؟
فارس: اي .. لو شديت حيلك فالمدرسه بجيب لك .. 
عبدالله: اصلا انا شاطر .. حتى اسأل فيصل ..
فارس التف على فيصل .. 
فيصل: عبود اشطر مني .. ذكي ماشاءالله عليه .. حافظ جزء كامل من القرآن .. امي كل يوم تحفظه ..
فارس بانبهار: ماشاءالله عليك .. زين ليش ما تدخل مسابقة تحفيظ القرآن ..
عبدالله: فالمدرسه انا اطلع الاول .. 
فيصل: اشترك مره ..
عبدالله يحط يده على حلج فيصل: اسكت اسكت .. نزل راسه بحزن ..
فارس: ليش تسكته ؟
فيصل التفت على اخوه: عبود اقوله ..
عبدالله: .... 
فارس استغرب: ليش شو صاير ؟
فيصل: عبود اقول ؟
فارس: لو ماتبي يقولي عادي عبدالله ..
عبدالله بصوت واطي: انا بقول ..
فيصل ابتسم لفارس .. 
فارس: زين قول اسمعك ..
عبدالله: انا اشتركت بس طلعت قبل المسابقه ..
فارس: ليش ؟
عبدالله: كان في ولد كله يطقني لاني حافظ وكل المطاوعه يحبوني .. كان يحتر مني ويطقني .. وطلعت ..
فارس مبتسم: بس عشان الولد طقك ..؟
عبدالله رفع راسه: اي .. كل ما يشوفني كان يرفسني .. ولا يضربني بالمسطره ..
فارس: وليش ما كنت تضربه ؟
عبدالله: لان ابوه يمر ياخذه واخاف يعلم ابوه وابوه يضربني .. 
فارس: ما عليك منه مايقدر يقول لابوه ..
عبدالله: ليش ؟
فارس: لانه يضربك بدون سبب .. شو بيقول لابوه لو ضربته .. بيقوله انا كنت اضربه .. واكيد ابوه عاقل وبيهاوشه لانه يضربك بدون سبب ..
عبدالله ابتسم: والله .. 
فارس: اي .. لازم تاخذ حقك بيدك .. اللي يضربك ضربه .. واللي يرفسك رفسه ولاتخاف من حد .. دامك ماسويت شي غلط محد بيضرك ان شاءالله ..
عبدالله: انا كنت اخاف انه يقول لابوه ويكون ابوه شرير مثله .. عشان جي كنت اغيب وايد .. لين قلت لامي مابي اروح كلش ..
فارس: غلطان يا عبدالله .. من اليوم ورايح لاتسكت عن حقك .. زين ليش ما قلت لاخوك انه يضربك ؟
عبدالله: مادري .. 
فارس: مره ثانيه لو ماقدرت تسوي شي قول لاخوك ولا قولي .. بس لازم تاخذ حقك بيدك يا عبدالله .. 
عبدالله مبتسم: زين .. خلاص اللي يضربني باضربه .. 
فارس: بعدي عليك .. 
فيصل: خلك مثل اخوك ما يهمونه الناس ..
فارس وفيصل وعبدالله: هههههههههه .. 
طلعت ام مناف عند الباب وهي مستانسه تشوف عيالها يضحكون مع فارس .. 
ام مناف: السلام عليكم .. 
فارس قام من مكانه: وعليكم السلام .. كان منزل راسه ..
ام مناف: شلونك يبه ؟
فارس: طيب طاب حالج يمه .. انتوا اخباركم ؟
ام مناف: الحمدلله طيبين .. عسى ما غربلوك الصبيان ؟
فارس: لا خواني ما غربلواني بالعكس سوالفهم حلوه ..
ام مناف: عبود تعال تسبح ..
عبدالله: مابي ..
ام مناف: تعال جسمك كله شعر تعال توك محلق ..
عبدالله: اوهوووو .. زين زين .. راح عند امه ودخل معاها .. 
تم فارس مع فيصل .. 
فارس: اخبارك بعد اللي صار اليوم ؟
فيصل: لاجديد .. بعد ما كلمتك رحت البيت ولا قلت لامي شي .. 
فارس: انت لازم تتحكم في اعصابك يا فيصل .. ولد المدرس ماله ذنب ..
فيصل: ذنبه ابوه الظالم .. يعني يضربني وما يرضى على ولده ينضرب ..
فارس" عدل كلام الولد": زين انت كبر عقلك .. وبكره انا بجي اتفاهم معاهم ..
فيصل: ودي تعطي هالاخصائي كم كلمه تسم بدنه ..
فارس رافع حاجب: ليش ؟
فيصل: لاني انضربت ضرب الحمير ( الله يعزك ) وهو ما حرك ساكن .. جات عيني بعينه وبعدين قام يكتب في الدفتر .. وبعد ما خلص المدرس من الضرب وقعني على انذار وطردني من الغرفه .. 
فارس: زين وين صدت ولد المدرس ؟
فيصل: كنت بروح الصف بعدين غيرت رايي .. رحت اتمشى فالممرات وشفته طالع من صفه .. ركضت صوبه وعلى السنه عطته بوكس على عينه .. قام يصرخ دزيته على الارض وقعدت على بطنه ولتهته من الضرب .. وهو يصرخ .. طلع مدرس من احد الصفوف وسحبني عنه .. ما خلاني ابرد خاطري .. والمدرس يسحبني رفسته كم رفسه على ويهه طلعت الدم من خشمه وحلجه .. دزيت المدرس وشردت بسرعه .. رحت ورا المدرسه وشقحت وطلعت .. حتى كتبي فالمدرسه مادري عنهم .. 
فارس" بعدي عليك .. زين سويت فيه": بس اللي سويته غلط يا فيصل ..
فيصل: واللي سواه المدرس مب غلط يعني ..
فارس: اللي سواه المدرس اكبر غلط .. بس طريقتك غلط .. ولده ماله ذنب ..
فيصل: انا يوم طلعت من غرفة الاخصائي قلت في قلبي ( حسبي الله ونعم الوكيل ) .. قلتها من خاطري وتميت ادعي ان الله ياخذ حقي من هالمددرس الظالم .. الا اشوف ولده جدامي واتولاه .. 
فارس كان مستانس على فيصل .. بس كان ينصحه ويبين له ان اللي سواه غلط .. بس من داخله شاف ان اللي سواه فيصل ردة فعل طبيعيه من ولد مقهور وانظلم .. 
فارس: انت الحين اسمع كلامي زين .. مره ثانيه لا تتصرف بهالطريقه يا فيصل .. تخيل بكره انت تتهاوش مع اي صبي ويشوف عبدالله اخوك ويسوي فيه مثل ما سويت بولد المدرس ..
فيصل بخوف: لا سمالله على عبود ..
فارس: ها شفت شلون خفت على اخوك .. شلون المدرس اللي شاف ولده بالمنظر اللي تركته فيه انت .. 
فيصل: بس انا مستحيل اظلم الناس مثل هالمدرس القاسي ..
فارس: ماتدري شو بيصير بكره يا فيصل .. بس انت اسمع الكلام وخلك اكبر من انك تتفاهم باسلوب الضرب .. يعني اللي يضربك ضربه ماختلفنا .. بس لاتضرب ولد ذنبه ان ابوه قاسي او ضربك .. يا فيصل الدنيا دواره .. 
فيصل: ان شاءالله .. 
في بيت مناف .. عبدالله تسبح وكانت ام مناف تلبسه عشان يروح للشباب عند الباب .. دخلت مناف عليهم ..
مناف مبتسمه: يه يه يه عبود .. وش هالزين ..
عبدالله مبتسم: ها شلون عيل .. محلق وملابسي جديده .. 
ام مناف: جعله لبس العافيه فديتك ..
عبدالله حضن امه بقوه وباسها على خدها .. 
مناف: يمه احط العشا ؟
ام مناف: صبري خل يجي فيصل اخوج من عند الريال ..
مناف متردده: يمه .. 
ام مناف: ها يمه ..
مناف: احط حق رفيج فيصل شوي من عشانا ..
ام مناف مبتسمه: اي يمه حطي له .. عيب الريال يشم الريحه وما يذوق منها .. 
مناف مستانسه: ان شاءالله يمه .. راحت المطبخ وحطت لفارس من العشا .. 
ام مناف: عبود حبيبي قبل ما يروح الريال قوله يصبر شوي ..
عبدالله: زين يمه .. 
طلع عبدالله عند فيصل وفارس .. 
فارس: تبون تسوقون السياره ؟
فيصل: اي ي ي 
عبدالله: الله فله ..
فارس: يلا .. 
راحوا عند السياره وركب فيصل مكان السايق وفارس جنبه وفي حضنه عبدالله .. 
فارس: الحين شل ريلك عند البريك شوي شوي ..
فيصل: ادوس بترول ؟
فارس: اي بس شوي شوي عشان ما تنقز السياره مره وحده ..
فيصل: زين .. 
مشت السياره وفيصل كان مبتسم انه يمشيها .. عبدالله كان فرحان ..
عبدالله: الله وناسه .. 
فارس: ماشاءالله عليك يا فيصل .. 
فيصل: ليش ؟
فارس: سواقتك حلوه .. كمل لين اخر الفريج ..
فيصل مستانس: زين .. 
مشوا بالسياره لين طلعوا على الشارع العام .. 
فارس: زين الحين ارجع .. لف السكان مره وحده وانت دايس بترول ..
فيصل: زين .. 
لف ورجعوا الفريج .. كانت سواقة فيصل هاديه .. وصلوا عند البيت وكانوا فرحانين .. 
فيصل: صج سواقتي حلوه فارس ..
فارس: اي فنان يا فيصل .. سقت من قبل ؟
فيصل: لأ هاي اول مره ..
فارس: ماشاءالله عليك .. من اول مره وشاطر .. 
عبدالله: انا لما اكبر بشتري لي نفس سيارتك فارس ..
فارس: هههههه .. ان شاءالله .. 
نزلوا عند البيت .. 
فارس: زين يا الربع انا لازم اروح بيتنا .. تامروني على شي يبه ؟
عبدالله: فارس .. امي تقول اصبر شوي ؟
فارس: ان شاءالله .. 
دخل عبدالله وراح عند امه ..
عبدالله: يمه فارس بيروح الحين ..
ام مناف: مناف يمه ..
مناف: هلا يمه ..
ام مناف: يمه حطي لقمه حق الريال ..
مناف مبتسمه: ان شاءالله .. 
راحت المطبخ وجابت المله .. عطتها عبدالله يوديها لفارس .. 
مناف: هاك عبود .. عط الريال .. 
عبدالله: زين ..
مناف: مافي ان شاءالله ..
مناف: اففف .. ان شاءالله .. يعني قلنا زين .. 
مناف تضحك عليه: ههههههه .. عبود عليك سوالف ..
طلع عبدالله وهو ماسك المله .. نزل فارس وخذها من يده .. 
فارس مبتسم: ماشاءالله .. ليش كل هاي ؟
عبدالله: اختي وامي يسون اكل حلو ..
فارس: ما قصرتوا ماله داعي .. " صج اني عيار اونه ماله داعي" ..
فيصل: بالعافيه .. واسمح لنا عالقصور ..
فارس: ماقصرتوا .. يعطيكم العافيه .. 
حط المله في السياره ..
فارس: زين شباب انا رايح الحين .. انتوا روحوا داخل .. وفيصل لاتنسى بكره ..
فيصل: ان شاءالله .. 
عبدالله: شنو بكره ؟
فارس يضحك على عبدالله: هههههه .. بكره بتعرف ..
فيصل ضحك على اخوه: ههههه .. اي بكره بتعرف مثل ما قال فارس .. 
فارس رفع يده: سلام شباب ..
فيصل وعبدالله: مع السلامه .. 
دخلوا وسكروا الباب وراهم .. اما فارس لما تطمن انهم دخلوا حرك .. واتصل بمناف ..
مناف منحرجه: هلا حياتي ..
فارس: فديت حبيبتي منوفه .. ريحت الاكل سيلت لعابي .. 
مناف تدلع: للحين ما كلته عيل ..
فارس: متى اوصل البيت واذوق احلى اكل بالعالم .. 
مناف منحرجه: لا تجتاملني عاد ..
فارس: فديت قلبج انا .. من يقول اني اجامل .. الريحه اكبر دليل على ان الاكله اللي باكلها روعه .. 
مناف منحرجه: بالعافيه حبيبي .. 
فارس: الله يعافيج يا قلبيه .. 
مناف: زين حبيبي لازم اروح امي تناديني ..
فارس: زين حياتي .. باكلمج فالليل .. 
مناف: ان شاءالله حياتي ..
فارس: الله وياج ..
راحت مناف تجهز العشا لاخوانها وامها .. وكانت تشوف الفرحه في عيون اخوانها وهم يتكلمون عن فارس واهتمامه فيهم .. 
عبدالله: يمه والله انه طيب .. 
ام مناف: جزاه الله خير هالولد .. 
عبدالله: ما شفتي فيصل وهو يسوق السياره .. وفارس يعلمه ..
ام مناف تشوف الفرحه بعيون عبدالله اللي وايد تأثر وحزن لموت نايف .. 
ام مناف " فارس غير حياتنا .. الله يستر عليه ويرزقه ان شاءالله " .. 
فيصل: قال اني شاطر ..
مناف: ليش ؟
فيصل: لاني اول مره اسوق وسواقتي حلوه وهاديه ..
عبدالله: اي .. يقول حق فصول .. يقلد فارس ( ماشاءلله عليك شاطر) .. هو قال جي ..
ام مناف حضنت عبدالله: فديت قلبه والله .. تقلد كلام الريال ..
مناف وفيصل: هههههههه .. 
عبدالله: زين انا ابي ادخل مسابقة القرآن يمه ..
ام مناف مستغربه: ها ؟
عبدالله: فارس قالي .. اللي يضربك ضربه ولاتخاف من حد .. وقالي لو حد كبير ضربني اقوله او اقول حق فيصل 
ام مناف: ولا يهمك يبه .. اول ما يبدون دوره جديده بدخلك .. 
مناف " فديت قلبك يا فارس فرحت اخواني الله يفرح قلبك " .. 
تموا اخوان مناف يتكلمون عن فارس والفرحه في عيونهم .. وام مناف كانت مستانسه من التغير اللي صار لعيالها من بعد الحزن اللي عاشوه لفرقى اخوهم نايف ..
........................


فارس اتصل بمحمد ولد عمه ..
محمد: حياتي فروسي ..
فارس: يا قلبي يا حمودي ..
محمد وفارس: ههههههههه 
محمد: شحالك ؟
فارس: طيب .. انت علومك ؟
محمد: تمام التمام ..
فارس: تعشيت ؟
محمد: لا والله للحين ..
فارس: تعال عشاك علي ..
محمد باستغراب: عشاي ؟ شلون ؟
فارس: انت تعال بيتنا وبتعرف ..
محمد: عيوني وقلبي وروحي كلهم تحت امرك .. 
فارس: حلاه عليك وعلى كلامك .. زين انتظرك ..
محمد: مسافة السكه يا باشا ..
فارس: احم احم .. انتظرك يا باشا ..
سكروا من بعض .. فارس نزل المله وعطاها الصبي .. طلب منه يوديها الميلس ..
فارس: اسمع هاي وده الميلس .. وجهز ماي وصحن وكل شي ..
الصبي: ان شاءالله .. 
راح فارس الغرفه وبدل ملابسه .. وقف يناظر نفسه بالمرايه وابتسم .. لبس جلابيه ونزل .. شاف مريم وايمان 
فارس: هلا بنات ..
البنات: هلا فارس ..
مريم: شحالك فديتك ؟ 
فارس: الحمدلله .. رحتوا المجمع مع عزيز .. 
مريم: لا بابا ودانا ..
فارس: ليش عزيز ما وداكم ؟
مريم: طلع مع ربعه وبابا قال بيودينا .. 
ايمان: وجسوم اصر يجي معانا هو وسلطان وفهد .. لعوزونا .. وبابا مخليهم على كيفهم ..
فارس مبتسم: ههههه .. ما تعرفين ابوي يموت في جسوم .. 
ايمان: عطلونا عالفاضي .. مع افلاهم اللي ما يشبعون منها .. 
فارس: عيل وين بنت العم وفطيم ..
ايمان: فالحديقه يتمشون .. 
فارس: اها ..
رن جوال فارس ومحمد كان المتصل .. 
فارس: هلا وغلا ..
محمد: انت وين ؟
فارس: فوق .. وصلت ؟
محمد: اي .. 
فارس: زين روح الميلس وانا نازلك الحين ..
ايمان بلقافه: من هاي ؟
فارس وهو ماشي: لقافه ..
مريم: ههههههه 
ايمان ضربتها على كتفها: يا خفة دمج .. 
نزل فارس وما لقى محمد فالميلس .. لف ورا الميلس ولقاه يسولف مع الريم وفاطمه .. رفع حاجب وناده ..
فارس: بونايف ..
التفت محمد" اففين شو يبي ذي بعد": هلا ..
فارس: الميلس هني ..
محمد: جايك ..
الريم: محمد متى بترجع البيت ؟
محمد: مادري والله ..
الريم: الله يخليك ابي ارجع البيت .. بتطول هني ؟
محمد وعيونه على فاطمه السرحانه: دام تبين تروحين البيت .. باتعشى وباطلع .. 
الريم: لا فديتك خذ راحتك بس لاتطول عاد .. 
محمد: على هالخشم .. كم ريم عندي انا .. ومسح على راسها .. 
الريم ابتسمت لاخوها .. ومحمد راح الميلس عند فارس .. 
محمد: هلا وغلا ..
فارس: يا قلبي عليك ..
محمد: شو هالعشى اللي طاير به ؟
فارس فتح المله: تفضل الشيخ .. شغل بيت ..
محمد ابتسم: اها .. وبخبث قال .. تسلم الايادي اللي تعبت عليه ..
فارس مسوي نفسه مشغول مع الصحون: الله يسلمك .. تفضل اغرف لك الشيخ .. لاتستحي ..
محمد قرب من فارس: لا حالف عليك انت تغرف لي ..
فارس ابتسم: زين زين .. 
محمد: الله على الريحه الحلوه ..
فارس يجاريه: لا الريحه شغل عدل ..
محمد: اف اف اف على الريحه .. تاخذ القلب ..
التفت عليه فارس: خل قلبك لك .. وشم الريحه وانت ساكت ..
محمد: ههااااااااي ..
فارس: وجع ..
محمد: الله يسلمك ماتقصر ..
محمد وفارس ضحكوا بصوت عالي: ههاااااااااااااااااااااااااي ..
فارس: عليك لسان يا حمود ..
محمد: ينقط عسل .. ادري .. زين هات خل نذوق شغل البيت اللي ذبحك .. اقصد اللي جايبه ..
فارس: كلمه ثانيه وباشوتك برا ..
محمد: ان شاءالله طال عمرك ..
محمد ذاق الاكل ومدحه ..
محمد: بصراحه نفسهم فالاكل غير .. 
فارس: اي والله ..
محمد: من قلب تسلم الايادي .. 
فارس: الله يسلمك .. 
كلوا الشباب وبعد ما خلصوا كل واحد قال للثاني رايه في الطبخه ..
محمد: تصدق فروس ..
فارس: شو ؟
محمد: بصراحه .. طباخها حلو وماعليه كلام .. 
فارس: اي والله في هاذي صدقت ..
محمد: ماشاءالله عليها ..
فارس ابتسم وغمض عيونه .. 
فارس: كل شي تمام حق بكره ؟
محمد: اي الحمدلله .. كل شي مرتب ..
فارس: خلود شو اخباره؟
محمد: طاير مسكين ..
فارس: الله يهنيهم ان شاءالله .. 
محمد: اللهم آمين .. 
فارس: بكره تجي معاي ؟
محمد: وين ؟
فارس: بروح مدرسة فيصل ..
محمد: من فيصل ؟
فارس: اخوها ..
محمد باستغراب: ليش؟
فارس قال لمحمد سالفة فيصل كامله .. 
محمد: لاحول ولا قوة الا بالله .. 
فارس: كلمته ترن في اذني للحين .. يوم قال ولا عشان انا يتيم .. كبيره هالكلمه يا محمد .. 
محمد: الحمدلله على كل حال .. الله يعينهم .. بس عندي شغل ماقدر اروح معاك ؟
فارس: مو مشكله الغالي بروح بروحي ..
محمد: زين انا استأذن بن عمي .. اكرمهم الله وتسلم الايادي ..
فارس: بالعافيه بن عمي .. بس بدري على وين ؟
محمد: الريم تبي ترجع البيت .. امي تحتاجها ترتب معاها .. ما تقدر تعتمد على الخدم .. وامي ما تستغنى عن الريم .. 
فارس: يعطيكم العافيه .. 
محمد: الله يعافيك ..
طلعوا الثنين عند باب الميلس .. اتصل فارس بفاطمه اخته ..
فاطمه: هلا فارس .. 
فارس: هلا اختي .. قولي للريم تجهز محمد ينتظرها تحت .. 
فاطمه: ان شاءالله .. 
فارس: خل تنزل بروحها .. 
محمد طالع فارس .. تموا يطالعون بعض فتره .. ثنينهم رفعوا حاجب في نفس الوقت .. سكر فارس من اخته .. و وصل محمد للسياره .. 
محمد: لو رحت المدرسه بكره .. بتتكلم بصفتك من ؟
3فارس: ولي امره .. 
محمد: والله يا فروس انك ريال ..
فارس: من طيب اصلك بن عمي ..
محمد: من يسوي كل اللي تسوي لهم ..
فارس: والله اسوي هالشي عشان ارضي ربي وعشان اخوانها اللي يعورون القلب .. 
محمد: جزاك الله خير على اللي تسويه لهم .. 
فتحت الريم باب السياره اللي ورا وحطت اغراضها .. ركبت السياره .. وهي عيونها على فارس .. اللي ما كان مهتم بنظراتها .. 
محمد: خلاص حبيبي .. اشوفك بكره ..
فارس: ان شاءالله .. 
حرك محمد السياره وفارس يراقبه وهو طالع .. طالع الريم اللي ما شلت عينها من على فارس .. 
فارس " يا ريم قلبي مشغول ولا تشغلين قلبج فيني " .. الريم كأنها سمعت كلام فارس .. نزلت راسها وحست بحزن .. 
الريم " ليش يا فارس تتجاهلني؟ من اللي قدرت تاخذ قلبك؟" .. رجع فارس الميلس واتصل بمناف ..
مناف: هلا وغلا 
فارس: تسلم الايادي اللي سوت هالطبخه الحلوه يا حلوه انتي .. 
مناف: عجبتك والله ..
فارس: بدون مجامله .. والله تسلم يدج حياتي .. خوش طبخه ..
مناف: بالعافيه حبيبي .. 
فارس: الله يعافيج .. الا تعالي بقولج ..
مناف: هلا فديتك ..
فارس: صج اللي سمعته عنج ؟
مناف بخوف: ها !! وش اللي سمعته ؟
فارس مبتسم: انج حلاقه ..
مناف تنفست براحه: بااااايخ ..
فارس يضحك: هههااااااي .. 
مناف: خوفتني والله ..
فارس: فديت قلبج والله .. زين ما قلتي لي ..
مناف: شنو حبيبي ..؟
فارس: انج تحلقين حق اخوانج ..
مناف: من يوم هم صغار وانا احلق لهم .. 
فارس: ماشاءالله عليج .. من علمج ؟
مناف: محد والله .. يدي خفيفه على قولة امي ..
فارس: مشاءالله شعر فيصل مرتب ..
مناف: المكينه ما يبيلها شي .. بس منهم تعلمت اقص عدل بعد ..
فارس: شلون منهم ؟
مناف: يعني يجيني الشيخ فصيل .. يقولي اليوم خففي شوي من فوق .. ولا مره يبي اسوي له زلوفه مثلثه ولا مربعه ولا اخفف له كامل ولا يطول شعره .. بس عبود فديته كله مكينه ولا تواليت .. ونايف الله يرحمه كان يقلد عبود .. 
فارس: اها .. بس ماشاءالله عليج فنانه .. زين متى بيجي دوري ؟
مناف: دورك ؟!
فارس: اي دوري ..
مناف: في ايش؟
فارس: الا بسألج ؟ 
مناف: هلا ..
فارس: تعرفين تضبطين اللحيه .. 
مناف: لاااااا ..
فارس مات عليها من الضحك: هههههههههههه .. 2 / صفر .. هاي ثاني مره اصيدج ..
مناف: هههههههه .. 
فارس: فديت هالضحكه والله .. 
مناف: فديت قلبك يا فارس .. زين ابي اروح ادرس بكره عندي اختبار ..
فارس: زين حياتي شدي حيلج .. ودرسي بتركيز .. 
مناف: ان شاءالله ..
فارس: تبين اجيب لج شي ..
مناف: لا حبيبي ما تقصر مشكور والله .. 
فارس: زين لي خذتي لج بريك دقي لي ..
مناف: ان شاءالله .. 
فارس: موفقه حبيبتي .. سلام 
مناف: مع السلامه .. 
الساعه 8 ونص في بيت سلمان .. كان قاعد مع بنات اخته .. 
سلمان: جوجو جهزتي كل شي خلاص ؟
الجوهره: اي الحمدلله .. كل شي جاهز ..
سلمان: الحمدلله .. مو قاصرج شي ..
الجوهره: لا خالي .. الفستان خذته .. البوفيه حجزته .. العقد خذته .. التسريحه والمكياج حجزتهم .. مممممم
هنادي: وانا بعد جهزت كل شي ..
سلمان يطالع الجوهره: شدخل بوالشباب فالسالفه ..
هنادي: خاااالي ..
سلمان يضحك: ههههههه .. زين نمزح يا راعية الابل ..
الجوهره: الله حلو هالاسم .. احلى من بوالشباب ..
هنادي: لا بوالشباب احلى ..
سلمان: لما يرجع يوسف بنصوت ونشوف اعلى نسبة تصويت ..
الكل: ههههههه ..
سلمان: زين بناتي بقولكم ..
البنات التفتوا على سلمان باهتمام ..
سلمان: ربعي انا ويوسف عندهم عزبه .. وبيروحون يقضون فيها كم يوم .. فيهم الخير عزمونا .. يعني كلنا .. بس انا حبيت اخذ رايكم .. تبون تروحون ولا شلون ؟
47هنادي طالعت9 اختها: مممممم .. والله مادري .. شرايج جوجو 
الجوهره: صعبه شوي نبات خالي ..
سلمان: ليش يبه ؟
الجوهره: يعني مانعرفهم .. ولو رحنا بيكون هاي اول لقاء بينا .. اشوف صعبه من اول لقاء نبات معاهم .. لا خالي .. انتوا روحوا واحنا بنتم ..
سلمان: لا يبه ماقدر اخليكم .. بعدين شفيها تعرفوا عليهم .. عندهم بنات في سناينكم تقريبا ..
هنادي: لا خالي .. يعني لو بنروح كم ساعه نتعرف ونقعد معاهم حلو .. بس نبات لا ..
سلمان: على راحتكم .. عيل بقول ليوسف يجهز اغراضه ..
هنادي: خالي روح احنا ما علينا خوف ان شاءالله ..
سلمان: لا يبه بتم معاكم ماقدر اخليكم .. ويوسف خل يروح يستانس .. 
الجوهره: فديته يوسف .. من رجعت لنا يا خالي .. هو بدا يطلع .. ولا قبل يوسف متقيد فينا .. عشان جي اقولك يا خالي روح ولا تتقيد فينا .. ما علينا شر ..
سلمان: ادري فديتكم .. البلاد امان .. بس ماتعودت اخليكم بروحكم .. 
هنادي: فديتك والله يا خالي .. بس تدري على مشاعرك الحلوه .. اعزمنا على كوفي لاتيه ..
الجوهره: هالبنت ما تستحي على ويها ..
سلمان: هههههههههه .. والله انج لوتيه يا هنود .. يلا قوموا لبسوا ..
الجوهره: من صج يا خالي تسمع كلام هنود هالخبله ..
سلمان: انا في خاطري اطلع شوي .. يلا قوموا .. 
هنادي: ههااااي .. تعجبني يا خالي لما تقرى افكاري ..
الجوهره: صج انج بوالشباب ..
الكل: ههههههه .. 
تجهزوا البنات .. وكانو ينتظرون خالهم ينزل .. سلمان كان لابس بنطلون بيج .. وتي شيرت كحلي .. 
هنادي: لو مو بنت اختك .. كنت بعطيك رقمي ..
الجوهره: ماشاءالله عليك يا خالي .. 
سلمان: من زمان ما لبست بنطلون .. ايه على الثوب مافي احسن ولا احلى منه ..
هنادي: اكيد خالي .. بس التغير مطلوب احيانا .. 
سلمان: تعجبني بوالشباب لما تقرى افكاري ..
الكل: ههههههه ..

طلعوا متجهين للكوفي شوب اللي تعودوا عليه .. اول ما دخلوا هنادي حست بفرحه من داخلها ماعرفت سببها .. اختاروا لهم طاوله وطلبوا المعتاد .. 
هنادي كانت تدور صاحب الجريده .. اما الجورهر فكانت تتناقش مع خالها عن ترتيبات الحلفه .. 
سلمان: انا رتبت مع صاحب المطعم .. وهو ماقصر بصراحه ..
الجوهره: وحده قالت لي نفس الكلام .. كانت حاجزه عنده وتقول ماقصر معاهم من ناحية الخدمه والاكل وراعاهم فالسعر بعد ..
سلمان: لا مبين عليه طيب .. وعليه طلب بصراحه .. 
الجوهره: كسب زباينه من طيبه ..
فجأه دخل يمشي بهيبه .. سحب الكرسي وقعد .. طلع جواله من جيبه وحطه على الطاوله .. التفت يمين وتلاقت عيونه بعيون هنادي الحايره اللي كانت تدور علي365من اول مادخلوا .. نزلت راسها بخجل .. وعرفت سر الفرحه اللي في قلبها .. 
هنادي " والله زمان يا صاحب الجريده" .. 
نواف " حيالله هالشوف " .. 
هنادي: خالي مب هاي صاحبك راعي محل المجوهرات ..
سلمان التفت مبتسم: اي والله هاي نواف .. قام يسلم عليه ..
نواف: هلا وغلا .. شحالك الغالي ..
سلمان: طيب الله يسلمك .. اعلومك .؟
نواف: الحمدلله .. وينك ما بينت ؟
سلمان: انشغلت شوي مع الاهل .. 
نواف: يعطيك العافيه .. 
سلمان: الله يعافيك .. 
نواف: بتقعد مع الاهل ولا معاي .. بصراحه طمعان بالقعده معاك لي زمان ما شفتك ولا اخذت اخبارك .. 
سلمان مبتسم: بس اعطيهم خبر وراجع ..
نواف ابتسم: حياك الله ..
راح سلمان عند بنات اخته ..
سلمان: بناتي .. بقعد مع الريال شوي وبرجع لكم ..
هنادي" ما تاخذني معاك خالي": خذ راحتك خالي ..
الجوهره: خذ راحتك .. 
سلمان التف على نواف اللي كان يتعبث بجواله .. 
سلمان: لي وصل الطلب برجع لكم ..
الجوهره: خالي عادي .. احنا حولك لا تشيل هم .. خذ راحتك مع صاحبك ..
سلمان مبتسم: خلاص طرشوا طلبي ..
هنادي" ما يصير اكون طلبك": ان شاءالله خالي ..
راح سلمان عند نواف .. وتموا يسولفون وياخذون اخبار بعض .. اما هنادي والجوهره تموا يسولفون مع بعض وهنادي عقلها وقلبها مع نواف .. 
هنادي " احسدك يا خالي " .. رن جوال الجوهره والمتصل ( اخذت القلب ) ابتسمت وردت ..
الجوهره: مرحبا .. 
ابراهيم: هلا وغلا ومليون ترحيب بجوهرتي ..
الجوهره: شحالك ؟
ابراهيم بخبث: صادوه .. من عندج .؟
الجوهره: طالعه مع اختي وخالي ..
ابراهيم: انتوا وين ؟
الجوهره: في الكوفي شوب ..
ابراهيم: يا ليتني الكوفي شوب والله ..
الجوهره بصوت واطي: اوريك يالدب .. 
ابراهيم: خالج حولج ؟
الجوهره: لا مع رفيجه بعيد عنا .. تبي تكلمه ؟
ابراهيم: لا قلت لو حولج بسلم عليه .. خلاص بتصل فيه وقت ثاني ..
الجوهره: ان شاءالله ..
هنادي بهمس: حلاه عليها تكلم الريل .. هههههههه 
الجوهره انحرجت و ويها صار احمر .. 
ابراهيم: زين حياتي لي رجعتي البيت كلميني .. 
الجوهره: ان شاءالله .. 
سكرت والتفت على اختها ..
الجوهره: يجي لج يوم يا هنود ..
هنادي ميته من الضحك: هههههه .. روعه شكلج وانتي تكلمينه باحراج وخجل .. 
الجوهره: هنود يالدبه .. 
هنادي: هههههههه .. 
الجوهره طرشت لزوجها مسج .. وكان كالتالي ..
(( لا تفتكر برد عليك .. للحين ما قررت لو بكلمك او لأ )) 
ابراهيم قرى الرساله ..
ابراهيم: لا لا لا .. بتذبحني هالبنت .. رد عليها ..
(( ارجوج يا غلا ابراهيم انتي ردي وخلي عنج هالسوالف .. بانتحر لو ما سمعت صوتج قبل النوم ))
الجوهره قرت المسج وضحكت .. وردت عليه ..
(( شلون بتنتحر ؟؟ ))
ابراهيم رد عليها ..
(( باطب من السرير وباموت على طول )) 
الجوهره ماتت من الضحك على طريقة انتحاره العجيبه .. ردت عليه ..
(( لا ارجوك شوف لك مكان اوطى من السرير .. اخاف تتألم و ماتموت بسرعه )) 
ابراهيم قرى مسجها و مات من الضحك .. رد عليها ..
(( خلاص غيرت رايي .. بانهي حياتي بطريقه بشعه )) 
الجوهره قرت المسج واستغربت .. ردت عليه ..
(( طريقه بشعه!! كيف ؟ ))
ابراهيم قرى الرد مبتسم .. رد عليها ..
(( باكل تفاحة سنو وايت ( بياض الثلج ) عشان تبوسيني و ارجع للحياة بفضل بوستج ))
الجوهره قرت الرد وماتت من الضحك .. 
الجوهره" فديت قلبك يا برهوم .. عليك سوالف تجنن " .. ردت عليه ..
(( بصراحه افحمتني بردك .. بس ما راح ابوسك بخليك تقوم بنفسك من القهر )) 
ابراهيم " عقدتني هالبنت " .. رد عليها ..
(( يلا عاد حياتي .. يعني ما كسرت خاطرج يوم قلت بانتحر .. يعني ما قلتي حبيبي برهوم بينتحر وبيخلص من الدنيا .. )) 
الجوهره " ههههه حلوه ذي بيخلص من الدنيا ".. ردت عليه ..
(( لا ما كسرت خاطري كلش .. ولو بتخلص من الدنيا ما راح يصير شي بالدنيا .. بالعكس بتترك مساحه لغيرك عشان يعيش .. هههههه )) 
ابراهيم قرى المسج وكان شوي ويصيح .. ما رد عليها ..
ابراهيم " تصبر علي هالبنت .. باعقدها الليله " .. 
لما الجوهره كانت تمسج ابراهيم .. هنادي عاشت عالم ثاني هي ونواف .. كانوا يتحاكون عبر دقات قلوبهم البريئه الطاهره .. كانت هنادي سرحانه بحركات نواف .. كانت تتفكر في ملامحه وجاذبيته .. اما نواف كان يسولف مع سلمان وقلبه وعقله مع هنادي .. كان يحاول يلتفت عليها بس احترم سلمان .. 
سلمان: والله سوالفك ما تنمل يا نواف .. بس طولت على الاهل .. 
نواف: خذ راحتك .. بس يبيلنا قعده على رواقه ..
سلمان: ان شاءالله .. 
قام سلمان وسلم على نواف ورجع لبنات اخته ..
هنادي: هلا خالي ..
سلمان: السموحه .. بس هالريال لي فتره ما شفته .. 
الجوهره: عادي خالي خذ راحتك .. 
قعد سلمان مع بنات اخته .. بعد ما خلصوا واستانسوا طلعوا رايحين البيت .. فالسياره رن جوال سلمان .. والمتصل ابراهيم .. 
سلمان: حيالله النسيب ..
ابراهيم: هلا وغلا .. شحالك ؟
سلمان: طيب طاب حالك .. علومه النسيب ..
ابراهيم: اليوم متصل اشتكي على بنت اختك الظالمه ..
سلمان يضحك: هههههه .. شنهي شكوتك عليها ؟
الجوهره التفت على خالها .. 
ابراهيم: معاقبتني ما تبي تكلمني ..
سلمان: هههههه .. خلاص اليوم بنسوي محكمه وبشوف محاميها يوسف .. 
ابراهيم: هههههه .. امزح معاك .. 
سلمان: الله يقطع سوالفك يا ريال .. شحال امك عساها بخير ..
ابراهيم: الحمدلله طيبه .. الا ما قلت لي شلون كانت رحلتكم ؟
سلمان: والله الحمدلله .. الامور كلها تمام ..
ابراهيم: الحمدلله .. 
سلمان: لا مرتبين لها صح .. 
ابراهيم: كنت احاتي حد يصير له شي .. بس الحمدلله كل شي سار تمام ..
سلمان: الحمدلله ..
ابراهيم: تامرنا على شي الغالي ..
سلمان: يسلم راسك ..
ابراهيم: استأذن ..
سلمان: الله وياك ..
ابراهيم: مع السلامه ..
التفت سلمان على الجوهره: لعوزتي الريال .. تتغلين عليه ..
الجوهره منحرجه: احم 
هنادي: حلو حلو .. 
سلمان: على قلبك بوالشباب ..
هنادي وسلمان: هههههههه 
الجوهره " معليه يا برهوم دواك عندي "
اتجهوا للبيت بعد الوناسه .. 
فاطمه كانت تكتب رد على رسالة يوسف لها .. وبتحطها بنفس المكان .. بس كانت متردده .. 
فاطمه " بكره العشى في بيتنا .. والريايل بيروحون الميلس .. اخاف حد يشوف الورقه وانفضح .. احطها ولا لأ؟ ماراح اكتب اسمي ولا اسم يوسف " كتبت الرساله وعطرتها بعطرها المفضل .. طلعت من الغرفه وراحت صوب الميلس من برا .. حطت الورقه ورجعت غرفتها وهي على اعصابها .. طبعا لما حطت الرساله تحت الصيص .. خشتها تحت الصيص بالكامل .. ما خلت ولا شي يبين .. لان يوسف خلاص اتفق معاها على هالمكان .. خذت جوالها واتصلت بصديقتها لطيفه ..
لطيفه: هلا وغلا ..
فاطمه: حيالله عروستنا ..
لطيفه منحرجه: الله يحيج يا قلبي انتي ..
فاطمه: شحالج ؟
لطيفه: الحمدلله طيبه ..
فاطمه: خلاص بدا العد التنازلي ..
لطيفه: اوه سكتي .. متوتره حدي يا فطيم .. عقبالج ان شاءالله ..
فاطمه مبتسمه: تسلمين حبيبتي ..
لطيفه: فطيم .. 
فاطمه: عيونها ..
لطيفه: فديت عيونها انا .. خلاص كلمتي امج عشان تكونين معاي من الصبح .. 
فاطمه: اي خلاص كلمتها وهي وافقت .. 
لطيفه: ماعرف شو بسوي من دونج يا فطيم ..
فاطمه: فديتج يا لطوف احنا خوات .. الا تعالي قولي لي شو اخبار ولد خالتج ؟
لطيفه: مو عاجبه شي .. 
فاطمه: وليش؟
لطيفه: شدراني عنه ذي بعد .. 
فاطمه: زوجته ما حملت ؟
لطيفه: لا تقول ماتبي تحمل الحين .. وهو ميت يبي ياهل .. الحين لهم 8 شهور من تزوجوا تقريبا .. عاد هي وايد تدلع .. وكانت تدري بسالفتنا .. فكانت كل ما تجينا او نروح بيت يدي تقعد وتحرني وتسوي لها حركات بس انا حاقرتها وهاي اللي قهرها .. بس يوم درت اني ملجت ماتت قهر ..
فاطمه: ما عليج منها لطوف .. الله عوضج بريال يسواها هي وطوايفها .. 
لطيفه: تدرين كنت احترق من داخلي لما اشوفهم مع بعض .. كنت اقول بنفسي ان هاي مكاني مو مكانها .. بس الحمدلله الله عوضني باحمد .. ومثل ما قلتي يسواها ويسوا طوايفها .. 
فاطمه: الحمدلله .. ولا تتحسرين على شي فات .. عيشي يومج وقطي ماضيج ورا ظهرج .. 
لطيفه: الحمدلله على كل حال .. قولي لي فطوم شو خذتوا حق بكره ؟
فاطمه: لا مفاجأه .. بتشوفينا بكره .. 
لطيفه: ههههه .. يالشريره شو اللي ناويه عليه ؟ 
فاطمه: بكره بتشوفينا قلت لج .. 
لطيفه: تعالي شو صار على موضوع عبدالعزيز ؟
فاطمه بحزن: ما صار نصيب والله ..
لطيفه بصدمه: قطيعه ليش ؟
فاطمه: الله مو كاتب .. البنت رفضت 
لطيفه: بس انتي قلتي انها وافقت يوم كلمتها مريم اختج ؟
فاطمه: اي .. بس يوم تقدمنا رسمي مادري شو صار عليها والله ..
لطيفه: حرام عليها منت الولد على الفاضي .. ما يستاهل بوسعود .. 
فاطمه: الله بيعوضه مثل ما عوضج باحمد الخطير ..
لطيفه: سكتي من ناحية انه خطير انا اشهد ..
لطيفه وفاطمه: هههههههههه .. 
لطيفه: تصدقين شوقتيني حق بكره .. ودي اشوفكم .. وخاصه انتي يا فطيم .. 
فاطمه: عدي من 1 لين 100 ويجي بكره وتشوفيني ..
لطيفه: سخيفه فطوم ..
فاطمه: هههههههه ..
لطيفه: زين فارس اخوج وش اخباره هالمزيون ؟
فاطمه: ها .. اشوفج قلبتي على فارس اخوي .. ترا اعلم عليج احمد ..
لطيفه: لا واللي يسلمج يا فطيم تراني اموت فيه هالولد .. 
فاطمه: فديت اللي تموت فيه .. وفارس اخوي طيب والحمدلله .. 
لطيفه: ما يفكر يعرس ؟
فاطمه: للحين ما كلمنا في موضوع الزواج ..
لطيفه: زين ريم بنت عمج ما تصلح له ؟
فاطمه: ماعتقد .. لان الريم بعدها صغيره هي اكبر من ايماني بسنه .. وبعدين فارس يعاملها مثل اخته .. فماعتقد انه يفكر فيها كزوجه ..
لطيفه: ليكون اخوج شايف له شوفه مني مناك .. 
فاطمه " آآه يا فارس": ماعتقد .. لو شايف له شوفه كان قال بعرس ..
لطيفه: يعني فارس اخوج عادي يتزوج وحده كان على علاقه فيها ؟
فاطمه: شوفي ما اجزم لج .. بس فارس اخوي وايد متفتح .. ويؤمن بالحب قبل الزواج .. 
لطيفه: تتوقعين يكون قاعد يدور وحده يحبها ويفهمها ويتقبلها عشان يتزوجها ؟
فاطمه: جايز ليش لأ .. 
لطيفه: الله يوفقه وينما يروح هالمزيون .. انا ما راح اسميه الا المزيون ..
فاطمه تضحك: ههههههه .. ليش ؟
لطيفه: لانه مزيون والله .. 
فاطمه: بس خالد ولد عمي بصراحه احلى منه .. وانتي شفتي خالد ..
لطيفه: مانكر ان خالد غرشوب بعد .. بس فارس اخوج فيه جاذبيه مب طبيعيه .. الله يحفظه 
فاطمه: فديته اخوي والله .. 
لطيفه: زين حبيبتي بخليج الحين .. باكلم ريلي شوي وبنام .. ونتلاقى بكره ..
فاطمه: خلاص حياتي .. الله وياج ..
لطيفه: مع السلامه .. 
خالد كان في غرفته منسدح على السرير ويشوف البوم صور هو مسويه .. كله صوره مع مريم ولا صوره بروحه او صور مريم بروحها .. جمعها من يوم كان عمره 16 سنه .. اول ما خفق قلبه بحب مريم بنت عمه ..
انطق باب غرفته .. 
خالد: تفضل ..
دخل فاضل و وراه علي .. 
علي: حيالله معرسنا ..
خالد اعتدل في قعدته: هلا والله بالعزابيه ..
الكل: هههههه 
فاضل: ينكت المعرس بعد ..
علي: لا دمه خفيف ..
فاضل: على قولتك .. دمه شربات ..
خالد: صج والله ..
علي: اخبارك بو وليد ؟ 
خالد: الحمدلله .. 
علي: مستعد للقاء بكره ..
فاضل بغلاسه: اللقاء الحميم ببنت العم .. 
خالد: ودي اعرف من من وارثين خفة الدم هاذي ..
علي وفاضل طالعوا بعض: ههههههههه ..
علي: لا جد .. كل شي تمام حق بكره ؟
خالد: مرتب كل اموري .. 
علي: ما ناقصك شي مني مناك ..
خالد: الحمدلله كل شي متوفر .. 
فاضل: لا تستحي احنا خوان .. 
خالد: ما تقصرون والله .. 
دخل عليهم محمد و وراه الريم .. 
الريم: من ورانا هالاجتماعات .. 
خالد: هههههه .. 
محمد: شو فاتنا .. 
علي: والله فاتك يا بونايف .. 
محمد بفضول: افا .. انا بونايف يفوتني .. 
خالد: ما عليك منهم .. توهم داشين ..
الريم: الفضلي بيقول لنا شو فاتنا ..
فاضل: مافي شي ببلاش ..
محمد: يالزطي .. ما في لوجه الله .. 
الريم: لا الفضلي بيقولي صح ..
فاضل: شوفي محمد جيبه متروس .. لو جبتي لي اللي بجيبه اقولج كل شي ..
الريم التفت على محمد .. 
محمد: ما عليج منه هالزطي ..
علي: انا بقولكم ..
الريم: ونعم الراي .. قول يالشيخ ..
علي: بس بشرط ..
الكل: شو ؟؟
علي: شرطي .. اني لما اتكلم تسدون اذانيكم .. 
خالد: هههههههه .. والله ينلعب عليكم بسرعه ..
علي: لو سمحت حدد من اللي ينلعب عليه ؟ 
خالد: الريم ومحمد .. مصدقين .. 
محمد: انا اصلا ماصدقت شي ..
فاضل: الله واكبر .. وين ما صدقت شي .. 
الريم: هههههههه .. 
خالد: علوه ماتبي تعرس انت بعد ؟
فاضل: خل يعرس ولد عمه ..
محمد: من تقصد ؟
فاضل: فارس بعد من .. 
علي: فارس ليش ما عرس ؟
الكل التفت على محمد منتظرين منه اجابه ..
محمد: شو فيكم اطالعوني .. 
علي: انت اقرب واحد لفارس .. يعني اكيد تعرف لو له سوالف مني مناك .. 
محمد: فارس ما عنده سوالف ولا شي .. بس هو مشغول مع الشركه .. 
خالد: علينا مشغول مع الشركه .. 
علي: ليكون يحب ؟
فاضل: بصراحه من شافه لي رن التلفون قام من عندنا .. 
محمد يقاطعه: عادي انا لي رن تلفوني اقوم من عندكم .. وبعدين هو ما يحب يتكلم وسط الحشره ..
علي: بس لي اتصلوا له الشباب تكلم جدامنا .. في بعض المكالمات ما نشوف ويهه .. 
محمد: زين لو كان يحب .. هاي شي راجع له .. هو حر بحياته .. 
خالد: الله يهديه .. 
الريم كانت تسمع كلامهم وكانت شوي وتصيح على فارس ..
الريم " فارس مستحيل يحب .. ابيه لي انا .. مابيه يحب غيري .. ليش ما يفكر مثل خالد اخوي ويحبني ؟ " 
محمد: زين انا استأذن بروح احط راسي .. 
الريم: وانا بعد .. 
طلعت مع محمد وراحت غرفتها .. حذفت نفسها على السرير وهي تفكر في فارس .. اما خالد تم يسولف مع فاضل وعلي .. 
فتح عيونه بفرح .. وتم يشوف غرفته وابتسامة رضا مرسومه على شافه خالد .. 
خالد " واخيرا بالمس ايدينج يا مريم .. وباستنشق انفاسج .. بسمع دقات قلبج .. وبشوفج بأي وقت .. ما عاد بينا قيود .. صرنا لبعض بالحلال .. الله يقدرني واسعدج يا حيبيتي يا مريم " .. قام من سريره بنشاط .. خلص روتينه اليومي ونزل عند امه .. كانت الساعه 8 ونص ..



خالد: صبحج الله بالخير الغاليه .. وباس راسها ..
ام محمد: هلا والله بمعرسنا الغالي ..
خالد مبتسم: شحالج ؟
ام محمد: فرحانه وفرحتي ما تنوصف ..
خالد: يعله دوم الفرح دربج يالغاليه .. 
ام محمد: عساني مانحرم منكم .. 
خالد: آمين .. عيل وين الشباب ؟
ام محمد: الريم نايمه .. والباقي راحوا مدارسهم واشغالهم .. تعرف ما ستغنى عن الريم فديتها ..
خالد: الله يرزقها ولد الحلال .. 
ام محمد: آمين .. 
خالد قام بيطلع ..
ام محمد: وين بتروح يمه ؟
خالد: بروح اجيب ثيابي من المغسله .. وبخلص لي كم شغله .. 
ام محمد: الله ايسر امورك ويفتحها عليك .. 
خالد: الله يسمع منج يمه .. 
طلع وهو فرحان .. ويفكر في مريم .. 
الساعه 12 الظهر .. في بيت بوفارس البنات حالتهم حاله مع ترتيب شعورهم والمكياج .. 
فاطمه: ايماني ..
ايمان: هلا ..
فاطمه: اتصلي شوفي الريم متى بتجي ؟
ايمان: زين .. 
دخلت مريم: فطوم شعرج يجنن .. بس ليش ما تفتحينه .. بيطلع يجنن مع اللبسه اللي اخترتيها .. 
فاطمه: فكرج .. 
مريم: اي .. 
فاطمه: لو سمحتي سوي شعري سيده ومن تحت لفيه لي بس ..
الكوافيره: تكرمي مدام .. 
ايمان: الريم جايه فالطريق .. ها فطيم خلصتي ؟
فاطمه: لا للحين .. 
الكوافيره: مين فيكم العروس ؟
مريم: انا .. 
الكوافيره: انتي اخر وحده لان انتي بعملك تسريحه .. 
مريم: اوكي .. 
ايمان: اخاف نتأخر ..
فاطمه: لا انا بخلص اول وحده فيكم .. وبانزل .. انتوا اخذوا راحتكم هني .. لازم اعابل امي ..
ايمان: اذا جي زين عيل .. لاني اخاف امي تحتاجنا وما نكون جاهزين .. 
مريم: ما جات الريم ؟
ايمان: يوم كلمتها قال لي سلطان انها طلعت .. 
الكوافيره: يا صبايا لا تتوتروا .. معاكم وقت كتير .. 
فاطمه: هم دايما جي .. 
دخلت عليهم هيا .. 
هيا: حيالله عروسنا ..
مريم ركضت في احضان عمتها: عميمه .. 
هيا باستها: موووح .. فديت قلبج مرايم .. اليوم يومج .. دلعوها اليوم ..
مريم منحرجه: فديتج عميمه .. 
هيا: فطيم .. متى بتخلصين ؟
فاطمه: بعد شوي .. 
هيا: انا بعدج .. عشان ابرز من وقت واستقبل الضيوف .. 
ايمان: عميمه .. فاطمه بعد بتخلص من وقت عشان تعابل الحريم وياكم ..
هيا: فديتها فطيم مره .. الله يرزقها .. 
انحرجت فاطمه .. 
خلصت فاطمه .. وقعدت هيا عشان تستشور شعرها .. نزلت فاطمه تحت تشيك على امها .. شافت محمد ولد عمها مع الريم نازلين من السياره .. لبست شيلتها وكملت دربها للمطبخ عند مها .. دخلوا الصاله والريم راحت فوق على طول .. محمد تم فالصاله .. دخلت عليه فاطمه .. 
فاطمه: السلام عليكم ..
محمد " هلا وغلا": وعليكم السلام .. شحالج فطيم ؟
فاطمه: الحمدلله بخير .. اعلومك ؟
محمد" بشوفتج صرت بخير": طيب الله يسلمج .. الا توأمي وينه ؟
فاطمه: فوق .. اناديه ..
محمد: اي الله لا يهينج .. وبغلاسه .. مع هاي اللي حاطته براسج .. 
فاطمه: ههههه .. 
محمد: شو هاي اللي فوق راسج ؟
فاطمه بعفويه: سر من اسرار الحريم .. 
محمد" ايه على الدلع": زين علميني وماعلم حد ..
فاطمه: شوف انا واثقه انك ما راح تعلم حد .. بس مو واثقه انك بتقدر تخش على فارس .. 
محمد وفاطمه: هههههههههه .. 
دخل عليهم فارس وكان رافع حاجب: ضحكونا معاكم .. 
محمد: فطيم قالت لي سر وماقدر اقوله لك .. التفت على فاطمه .. عشان اثبت لج عكس كلامج .. وابتسم لها ..
فارس ما عجبه كلام محمد .. 
محمد: قوم نطلع .. 
فاطمه استغربت من فارس .. 
محمد انحرج: ان شاءالله .. 
طلعوا فالحوش يتمشون .. وفاطمه كانت تراقبهم .. وهي تتفكر في موقف اخوها .. 
فاطمه " شو فيه فارس ؟" .. 
فارس: محمد .. 
محمد التفت على فارس: نعم .. 
فارس: قوم نروح البحر .. 
محمد باستغراب: ليش ؟ شعندك ؟
فارس: ولا شي .. بس ودي اشم هوا .. ونسبح شوي ..
محمد: نسبح ؟
فارس: اي
محمد: عاد ما رتبت ..
فارس: شو ترتب ؟
محمد: ما لبست ؟
فارس: باعطيك ملابس .. ما فيها شي .. 
محمد: قدام .. 
فارس: يعجبني المقلوع والله .. 
محمد وفارس: ههههههههههه .. 
دخلوا غرفة فارس .. فارس طلع له ولمحمد شورتات للسباحه .. لبس محمد الشورت وكان ينتظر ان فارس يعطيه بنطلون ..
فارس بنذاله: خير الشيخ ؟
محمد: عطني بنطلون يلا ..
فارس: لا اطلع جي مافيها شي ..
محمد: فروس بتصفق ..
فارس سوا نفسه اونه بيطلع من الغرفه .. ومحمد سحبه ..
محمد: تعال يبه وين رايح ومخليني .. 
فارس: عادي انزل جي .. 
محمد يسحب فارس وفارس يمشي عنه .. وصلوا لين باب غرفة فارس .. الا هيا كان داخله غرفة فارس وشافتهم ..
هيا: علي وين ؟
محمد: يبي يروح البحر ..
هيا: بس وانتوا كل واحد ماشي ورا كلام الثاني .. شو اللي يطلعكم في هالظهر .. واليوم وراكم العشا .. 
فارس: عادي عميه .. 
هيا: حمود .. انت شلون طالع جي .. 
محمد: ولد اخوج النذل لبسني وقالي اطلع جي .. 
فارس: لو انك قدها بتطلع .. 
محمد: لا تتحداني فروس ..
فارس: الا اتحداك ..
محمد: اوكي .. عطني مفاتيح السياره وبتشوف .. 
فارس عطاه المفتاح: خذ .. 
خذ محمد المفتاح وطلع .. 
هيا: حمود ارجع يعلك العافيه .. 
محمد: لا انا قدها مو فروس هالديايه .. طبعا محمد كان لابس شورت السباحه الاسود مع تي شيرت ابيض .. نزل من الدري .. وفجأه رجع لهم يركض ومتخرع .. شافوه هيا وفارس مستغربين .. 
فارس: شو فيك ؟
محمد بخوف: عمي .. يا ويلي زين ما شافني .. زين لحقت عليه قبل ما يشوفني .. فروس انت ماتجي من وراك الا المشاكل ..
فارس: ههاااااااااااي .. كلها الولد .. 
هيا: الله يغربلكم .. هههههههه .. والله انتوا ميانين .. 
دخل محمد الغرفه: واللي رفع سابع سما لو ما عطتني بنطلون يا فروس با شقق تواير سيارتك .. 
فارس ميت من الضحك: هههههههههه .. شكلك خطير وانت جاي تركض ومتخرع .. 
هيا: انا بروح عنكم انتو الا ميانين .. 
محمد وفارس: ههههههههههههه .. 
نزلت هيا .. ومحمد و فارس نزلوا وراها .. طبعا بعد ما فارس عطى محمد بنطلون .. شافوا عمهم ومحمد كان متوتر .. 
محمد: شحالك عمي .. 
بوفارس: طيب .. 
فارس: شحالك يبه ؟
بوفارس: الحمدلله .. الا على وين العزم يالربع ؟
فارس: بنروح عند واحد من الشباب .. 
بوفارس: شو اللي يظهركم في هالقوايل ؟ 
فارس: عندنا شغل يبه ..
بوفارس: اخاف عندكم شغل بس .. 
بوفارس وفارس طالعوا بعض: ههههههههههه .. 
هيا: انتوا ما يندرى شو وراكم ؟ 
بوفارس: انا براقبكم عشان اعرف شو تسون يالصيع .. 
محمد: هههههه .. صيعتنا مره وحده عمي .. انا متزوج مالك حق علي .. بس فروس نقدر نقول عنه صايع ..
بوفارس: ولا ما ينخاف الا منكم يالمتزوجين .. 
فارس بشماته: ههاااااااااااي ..
محمد: زين يعني ينخاف منك انت بعد يا عمي ..
بوفارس ضحك: هههههههه .. غلبتني في هاذي .. 
الكل: ههههههههه .. 
فارس: يلا نستأذن .. 
محمد: تامرونا على شي .. 
هيا: الله يحفظكم .. 
بوفارس: هالله هالله باعماركم يبه ..
محمد وفارس: ان شاءالله .. 
ركبوا سيارة محمد وراحوا البحر .. فالطريق محمد سأل فارس ..
محمد: شو هالطواري فروس ؟
فارس: اي طواري ؟
محمد: البحر هالحزه واليوم بالذات .. 
فارس: بس جي .. 
محمد: ابوك يالمزاج .. 
وصلوا البحر .. صفوا على السيف ونزلوا البحر .. 
فارس: الماي يجنن حمودي ..
محمد: والله .. 
فارس: لا يفوتك ..
نزل محمد البحر ورا فارس بعد ما صف السياره .. كان الماي روعه والسماء صافيه .. محمد سبح لين وصل عند فارس ..

محمد: واااو صج الماي يجنن ..
فارس كان مستلقي على ظهره: آه يا حمودي .. 
محمد: بيعنا فالسوق الغالي ..
فارس: اشتريك .. اقولك شي ..
محمد: كلي اذان مصغيه تفضل الشيخ .. 
فارس: خلاص قررت اتزوج .. 
محمد بفرح: والله .. 
فارس: اي .. 
محمد: كلمت هلك ؟
فارس: لأ للحين ما كلمت حد .. بس محتار في شي ؟
محمد رفع حاجب: شو اللي محيرك ؟
فارس: هل هلي بيوافقون أو لأ ؟
محمد: انت تبيها صح .. وكان يقصد مناف ..
فارس: ماعيش بدونها ..
محمد: ليش تعتقد هلك بيرفضون ؟
فارس: والله مادري ..
محمد: توكل وكلمهم .. بعدين بسألك ؟
فارس: هلا ..
محمد: انت استخرت ؟
فارس: والله ماستخرت .. بس انا مرتاح لها .. ابيها هي وبس ..
محمد: ايه عليك يا فروس .. هالكثر تحبها ؟
فارس: ما تتصور حبي لها شلون كبير ..
محمد: انت استخير .. واللي فيه الخير ربي بيقدمه .. 
فارس: ان شاءالله ..
محمد: زين متى بتكلمهم ؟
فارس: مو الحين .. 
محمد: عيل متى ؟
فارس: متردد اتكلم الحين .. بانتظر شوي ..
محمد: عجل لاتطير الحمامه .. 
فارس بخوف: تطير الحمامه ؟!
محمد: اي .. دامك تحبها وتبيها تقدم بهالخطوه الحين .. وبعدين بتوصل للي تبيه .. 
فارس: ان شاءالله .. 
محمد: فروس تسابقني ؟
فارس مبتسم: قدام .. 
سبحوا مبتعدين عن السيف .. 
محمد: واي تعبت ..
فارس: وانا بعد .. صج السباحه تهد الحيل .. 
محمد: بس الماي روعه اليوم .. 
فارس: لان السماء صافيه .. 
ثنينهم رفعوا روسهم يشوفون السماء .. وكان المنظر رهيب .. 
فارس: يلا نرجع السيف .. 
محمد: اوكي .. 
سبحوا بهدوء متجهين للسيف .. اول ما وصلوا فارس استلقى على ظهره وهو فاتح ذراعينه ومغمض عيونه ..
تم محمد يراقب فارس يشوف صدره يرتفع مع كل شهقه .. وينزل مع كل زفره .. شعره اللي صاير مثل الخيوط الغليضه وهو مبلل .. 
فارس وهو مغمض: الساعه كم حمودي ؟
محمد يحك شعره: مادري .. اصبر بجيب جوالي ..
محمد: الساعه 3 .. 
فارس: زين قوم نصلي ..
محمد: لا خل نحرك ونصلي لي رجعنا ..
فارس: اللي تشوفه .. قام فارس بكل رشاقه ومحمد يراقبه .. 
محمد: ماشاءالله عليك يا فروس .. احس بوسامتك وجاذبيتك مافي ..
فارس مستغرب من كلام محمد: ها ؟
محمد: اتأملك وماشاءالله عليك كامل والكامل وجه الله .. 
فارس مبتسم: لا تبالغ .. 
محمد: بصراحه ما عليك زود .. جسم و ويه .. يعني شكلك الخارجي ممتاز ..
فارس: تدري من اللي صج يعجبني ؟
محمد عقد حواجبه: من ؟
فارس: يوسف ..
محمد: معاك حق .. صج هالولد غرشوب ..
فارس: لا اله الا الله عليه .. جذاب جميل وسيم ويهه منور .. جسمه متناسق .. ويهه حلوه .. شخصيته مرحه بس تحسه غامض شوي .. اللي بتاخذه بس بتم مشاهدته طول الوقت .. 
محمد: هههههه .. فروس توصفه جنك وحده ..
فارس: هههههه .. ماشاءالله عليه لانه جميل .. الواحد غصبن عنه يتغنى بوسامته .. من كل النواحي احسه متكامل .. الشكل الخارجي .. الشخصيه .. الاخلاق .. 
محمد: ماشاءالله عليه .. زين قوم نحرك ورانا شغل .. 
فارس: يلا ..
ركبوا السياره .. ورجعوا البيت .. محمد نزل فارس ورجع البيت .. اول ما دخل شافته ساره ..
ساره: بسم الله ..
محمد مبتسم: ليش ؟
ساره: طالع بثوب .. وراجع بلبس رياضه .. 
محمد: هههههههه .. صادني ولد عمي وقالي نروح البحر .. 
ساره: انت ما تصدق عاد ..
محمد: ههههههه 
ساره: عليكم طلعات انتوا الثنين .. 
محمد مسك يد ساره: شلون ؟ 
ساره مبتسمه: يعني لو اتصلت بولد عمك وقلت له قوم نسافر ما بيقول لك لأ .. ولو هو اتصل وقالك انت بعد ما بتقول له لأ .. 
محمد: ههههههه .. ترك يدها .. عطشان ابي ماي بارد .. 
ساره ابتسمت: ان شاءالله .. 
قعد محمد على الكرسي .. غمض عيونه ابتسم .. سمع الباب ينفتح .. فتح عيونه وابتسم .. شاف فاطمه جايته وماسكه كوب الماي ومبتسمه له .. مدت يدها له .. خذ كوب الماي وشربه مره وحده من العطش .. اول ما نزل الكوب على الطاوله تلاشت صورة فاطمه من جدام عيونه .. كانت ساره اللي جايبه له الماي .. تغيرت تعابير ويهه .. قام بسرعه ودخل ياخذ له شور .. ساره استغربت من زوجها .. وتمت اطالعه لين دخل الحمام وسكر الباب .. 
الساعه 6 المغرب .. غابت الشمس .. وابتدى التوتر يزيد عند مريم .. 
مريم" يالله الوقت يركض .. شو بسوي خايفه ومتوتره .. اول مره بقعد مع خالد بروحي .. الله يستر " ..
دخلت هيا على مريم اللي كانت توها مخلصه من شعرها .. ومستعده للمكياج .. 
هيا: فديتج مرايم ..
مريم: عميمه الساعه 6 ..
هيا: خير يعني ..
مريم: ابيه عميمه خايفه ..
هيا ضحكت: هههههههه .. ايه عليج .. مرحله وبتعدي .. بكره انتي بتشتاقين تشمين ريحته .. 
مريم انحرجت ونزلت راسها بخجل ..
هيا مبتسمه: فديت الخجوله والله .. وين فطيم ؟
مريم: راحت تلبس ..
هيا: خل اروح اشوفها .. امج تبيها .. 
مريم: وصلوا الحريم .. 
هيا: لا بدري عليهم .. 
طلعت هيا وراحت غرفة فاطمه .. طقت الباب ودخلت .. 
هيا: فطومه .. 
فاطمه كانت تلبس: هلا عميمه ..
هيا وقفت اطالع فاطمه باعجاب: فديت هالحسن .. 
فاطمه مبتسمه: عيونج الحلوه عميمه ..
هيا: اخاف انتي العروس .. 
فاطمه: هههههه .. 
هيا: فديت هالضحكه .. زين شكثر باقي لج على ما تخلصين ؟
فاطمه: يعني عطيني نص ساعه ..
هيا: فطيم يلا امج تبيج تحت .. 
فاطمه: زين عميمه باقي اللمسات الاخيره ..
هيا: وهاللمسات الاخيره بتاخذ نص ساعه ؟
فاطمه: اي انا للحين ما كملت لبسي .. وابي اعدل مكياجي شوي .. وابي البس اكسسواراتي .. 
هيا: زين زين . 
فاطمه: ههههه .. 
هيا: خل اشوف الباقي .. 
طلعت هيا وراحت تشيك على الريم وايمان .. وهي طالعه من غرفة فاطمه شافها عبدالعزيز .. 
عبدالعزيز مبتسم: لو مو عمتي كنت خطبتج .. 
هيا فرحانه بكلام عبدالعزيز: فديت قلبك عزيز .. 
عبدالعزيز: يه يه يه .. شو هالزين .. وين خاشته من زمان ؟
هيا: لا تحرجني ولد اخوي .. 
عبدالعزيز: والله انج قمر عميمه .. ماشاءالله عليج ..
هيا: فديت قلبك .. عيل ما شفت خواتك وبنت عمك .. كل وحده تقول الزين عندي .. 
عبدالعزيز: حلاه عليهم .. لا يبيله اشوفهم .. 
هيا: هههههه .. وين فارس ؟
عبدالعزيز: تحت يعابل راعي المطعم .. 
هيا: زين شعندك جاي هني ؟
عبدالعزيز: جاي اخذ دهن العود من فطيم .. حق رفيجي ..
هيا: اي ي .. زين خل انزل اشوفهم ..
عبدالعزيز راح غرفة فاطمه .. طق الباب .. 
فاطمه: من ؟
عبدالعزيز: انا .. 
فاطمه فتحت الباب شوي: هلا عزيز .. 
عبدالعزيز: زين فتحي الباب ابي اشوفج ..
فاطمه: ههههه .. مو الحين خل اكمل كشختي وبتشوفني وبتشبع مني بعد .. 
عبدالعزيز: يعني .. زين برايج .. 
فاطمه: آمرني فديتك ؟ 
عبدالعزيز: ابغي دهن العود ..
فاطمه: زين .. راحت جابته ومدت يدها من ورا الباب .. تفضل بس لا تخلصه .. توك متسبح فيه .. 
عبدالعزيز مبتسم: لا مو لي .. حق بوخليفه ..
فاطمه ابتسمت " فديت قلبه": زين .. بس لاتخلصونه ..
عبدالعزيز يضحك: هههههه .. ان شاءالله .. 
نزل عبدالعزيز .. وفاطمه سكرت الباب وتمت تنط من الفرح والوناسه .. 
فاطمه " فديت ريحته .. يعني بيشم ريحتي عليه وبشم ريحته علي .. فديت قلبه والله " .. راحت عند المرايه ورتبت مكياجها وشعرها ولبست اكسسواراتها وطلعت .. مشت فالممر متجهه للدري عشان تنزل .. كانت تحس بهيبه وهي تمشي .. خذت نفس عميق ونزلت .. اول من طلع في ويها بعد ما نزلت كان بوفارس .. وقف يطالعها وهو مبتسم .. 
بوفارس: هلا وغلا .. حيالله غلاي وقلبي فطيم .. فديت هالجمال والحلاه .. فديت الطول والجسم .. فديت هالعيون اللي تذبح .. وربي انج ملاك يمشي على هالارض
.................

فاطمه استحت من كلام ابوها .. مشت صوبه وهي منحرجه ويها صاير احمر .. 
بوفارس باس راسها: فديت هالجمال والله .. الله يحفظج من كل عين .. 
فاطمه: شحالك بابا ؟
بوفارس: طيرتي عقلي بهالشوف ..
فاطمه بدلع: بابا استحي .. 
بوفارس: الخجل يغار منج .. 
فاطمه: فديت قلبك بابا .. 
بوفارس: وين بتروحين ؟
فاطمه: بروح اشوف امي .. 
بوفارس: بارك الله فيج .. 
مشت فاطمه متجهه للصاله .. شافتها ام فارس وتمت تتغزل فيها .. 
ام فارس: يا ارض احفظي ما عليكي .. تبارك الرحمن .. 
فاطمه: هلا ماما .. شو رايج فيني ؟
ام فارس: الله يحفظج من عيونهم .. 
فاطمه: وين عميمه ؟
ام فارس: راحت تجيب يدتج من البيت وبتجي .. 
فاطمه: تبين شي ماما ؟ 
ام فارس: لا ماما .. كل شي الحمدلله جاهز .. 
فاطمه: الحمدلله .. مسكت جوالها واتصلت بتوأمها .. 
عبدالعزيز: هلا وغلا ..
فاطمه: جاهز للمفاجأه ؟
عبدالعزيز: اي مفاجأه ؟
فاطمه: انت وين ؟
عبدالعزيز: فالحوش .. 
فاطمه: من معاك ؟
عبدالعزيز: الشباب صوب الباب وانا اشيك على الليتات صوب الميلس ..
فاطمه: زين وين دهن العود ؟
عبدالعزيز: عندي .. 
فاطمه: خلاص بجيك الحين .. 
عبدالعزيز: اوكي ..
سكرت منه وطلعت من الصاله وراحت صوب الميلس .. عبدالعزيز كان يشيك على الليتات وكان معطها ظهره .. قربت منه فاطمه .. 
فاطمه: شو رايك بالمفاجأه .. 
التفت عليها وشافها بانبهار: ماشاءالله .. انتي توأمي ..؟
فاطمه مبتسمه بعذوبه: لا انا توأمها .. 
عبدالعزيز: هههههه .. تنكنين .. 
فاطمه: لازم .. زين وين دهن العود ..
عبدالعزيز طلعه من جيبه: تفضلي طال عمرج ..
فاطمه خذت القرشه: ول عليك انت ورفيجك .. تشربونه ؟
عبدالعزيز: هههههه .. حرام عليج .. الريال حط له شوي .. وانا خذته و زدته .. 
فاطمه: مره ثانيه احلم اعطيك اياه .. 
عبدالعزيز: هههههههه .. 
فاطمه وهي تحط دهن العود تحت اذنها: على بالك امزح .. بتشوف .. بخشه في مكان ما توصل له .. 
عبدالعزيز: بطلعه وبتشوفين .. 
فاطمه: احلم .. 
عبدالعزيز: مممممممم .. بنشوف .. 
فارس: الله الله على الزين .. 
فاطمه التفت عليه: هلا فارس ..
فارس: الله يحفظج يا فطيم .. قمر قمر .. 
فاطمه مبتسمه: عيونك الحلوه .. 
فارس: شو هالثياب الزينه ؟
عبدالعزيز: بس وايد مطلعه جسمج ..
فاطمه: عادي الا بين الحريم .. 
فارس: صح .. 
عبدالعزيز: والله اشوف لو تغطين كتوفج بشال اثقل من ذي ..
فارس: لا هاي احلى .. رومنسي ..
فاطمه: فديت الرومنسي والله ..
عبدالعزيز: من وين تجيب هالكلام بونايف ؟
فاطمه باستغراب: محمد ولد عمي هني وما قلتوا لي ؟
فارس وعبدالعزيز: هههههههههه ..
عبدالعزيز: لا فارس هو بونايف ..
فاطمه حاطه يدها على قلبها: خوفتوني .. وبعدين ليش بونايف يالشيخ فارس ؟
فارس: يعز علي هالاسم .. 
فاطمه: ليش ؟
فارس: بس .. زين بقولج اختي ..
فاطمه: هلا اخوي .. 
فارس: ابيج ترفعين لي عشا .. 
فاطمه باستغراب: ليش ؟ وحق من ؟
فارس: واحد من الشباب .. 
فاطمه: وليش بترفع له اكل ؟ ليش ما يجي ؟
فارس: اولا .. ما يقدر يجي .. ثانيا .. لا تسألين وايد .. 
عبدالعزيز: صح كلامها .. من هاذي اللي مو جاي ؟
فارس: ممممممم .. زين بترفعين من العشا ولا اشوف ايمان ..
فاطمه: ولا يهمك .. 
عبدالعزيز " منو هاذي ؟" .. 
فارس: زين انا بروح حق الريال الساعه 7 ونص .. 
فاطمه شافت ساعتها: ما بقى شي .. الحين 7 و ربع .. 
فارس: بسرعه فديتج .. عشان اتجمع مع الريايل في الميلس ..
فاطمه: ولا يهمك .. 
راحت فاطمه داخل .. اما فارس وقف مع عبدالعزيز .. يشيكون على الليتات .. 
عبدالعزيز: فارس من هاذي ؟
فارس: واحد يا حبيبي .. ما سمعتني وانا اقول لفطيم لا تسألين .. 
عبدالعزيز: اها .. سكت عبدالعزيز وابتسم .. 

دخلت ساره مرت محمد ومعاها ام محمد .. دخلوا الصاله وسلموا على ام فارس .. دخلت عليهم فاطمه وكان هاي اول لقاء بينها وبين ساره من بعد ذيك السالفه .. ساره كانت تشوف فاطمه وتتفكر في جمالها .. 
ساره " مشاءالله على فاطمه تجنن .. بس ان شاءالله ما يشوفها محمد " .. 
فاطمه: شحالج مرت عمي ..
ام محمد: الله واكبر على هالجمال .. انتي شحالج يمه ..
فاطمه: الحمدلله بخير ..
سلمت على ساره ..
ساره: شو هالزين يا فطيم ..
فاطمه: عيونج الحلوه .. وانتي ما عليج زود .. تهبلين الله يحفظج .. وين عيالج ؟
ساره: عند ابوهم .. 
فاطمه: نبي نشوفهم فديتهم ..
ساره مبتسمه: الحين بيلعوزونه وبيجيبهم اعرفه .. 
فاطمه ابتسمت لساره: زين عن اذنكم .. 
راحت المطبخ وخذت الخدامه معاها .. راحت صوب البوفيه ورفعت لفارس من الاكل .. رجعت المطبخ واتصلت بفارس ..
فارس: هلا والله .. 
فاطمه: الاكل فالمطبخ فديتك .. 
فارس: خلاص بجي اخذه الحين .. 
فاطمه: زين ..
فارس: يعطيج العافيه .. ما قصرتي .. 
فاطمه: الله يسلمك فديتك .. 
سكرت من فارس .. ورجعت الصاله .. لقت يدتها وعمتها وسلمت عليهم .. وبعدين دخلوا حريم من ربع ام فارس نزلت ايمان و وراها الريم وكانوا يجننون .. والحريم استخفوا عليهم .. بس فاطمه كانت ملفته اكثر .. 
فارس راح المطبخ مع محمد وخذوا الاكل و ودوه حق مناف .. 
فارس: هلا وغلا ..
مناف: هلا حبيبي .. 
فارس: شو اخبارها حبيبة قلبي .. 
مناف: طيبه فديتك .. انت شخبارك ؟
فارس: الحمدلله .. وين فيصل ؟
مناف: موجود .. 
فارس: زين انا قريب يا حياتي .. خل اتصل بفيصل عشان يطلع ياخذ الاكل .. 
مناف: ان شاءالله .. 
سكر منها واتصل بفيصل .. 
فيصل: هلا ..
فارس: شحالك فيصل ؟
فيصل: طيب ..
فارس: زين انا قريب فديتك .. تعال خذ الاكل ..
فيصل: ان شاءالله .. الحين باطلع .. 
فارس: زين .. 
سكر من فيصل والتفت على محمد .. 
فارس: شوف فيصل لما يجي .. شوف تحليقته وقولي رايك فيها زين ..
محمد باستغراب: ليش يعني ؟
فارس: انت شوفه وقولي ..
محمد: اوكي .. 
وصلوا عند بيت مناف .. وطلع لهم فيصل .. محمد تم يطالع فيصل .. سلم فيصل على فارس ومحمد .. خذ الصحون من عند فارس ومحمد ووداهم داخل ورجع لهم .. 
فيصل: مشكور يا فارس وما قصرت .. 
فارس: حاضرين لك .. 
فيصل: الله يسلمك .. 
فارس: زين انا لازم اروح الحين .. لان عندي شغل .. اشوفك الاسبوع الجاي ان شاءالله .. 
فيصل: الله وياكم .. 
ركبوا السياره وفارس ما حرك الا لما تأكد ان فيصل دخل وسكر الباب وراه .. 
محمد: ما فيها شي التحليقه .. باين عليه توه محلق ..
فارس: بس شفت الترتيب ..
محمد: اي مرتبه التحليقه ..
فارس: من تتوقع محلق له ؟
محمد عقد حواجبه: من يعني ؟ 
فارس: هي .. 
محمد بطل عيونه: والله ؟ 
فارس: اي ماشاءالله عليها .. 
محمد: اي والله ماشاءالله عليها شاطره .. انا يوم شفته قلت رايح الحلاق ومافيها شي جديد تحليقته .. بس صدمتني ..
فارس: انا نفسي انصدمت .. بالصدفه دريت ..
محمد: شلون ؟
فارس: هي ما قالت لي .. هم اللي قالوا لي ..
محمد: ماشاءالله عليها .. 
فارس: تخيل شو يقولي فيصل .. يقول انه في حياته ما دخل حلاق ..
محمد: ههههههه .. 
فارس: ههههههه .. 
وصلوا اليبت وكان الميلس متروس ريايل .. دخلوا وسلموا على الكل .. اما صوب الحريم كانوا البنات ما كلين الجو بالرقص والسوالف والضحكات الحلوه .. مريم كانت فوق متوتره وعلى اعصابها .. كل شوي تتصل بعمتها هيا .. 

الساعه 8 ونص .. ام فارس طلبت من هيا تنزل مريم .. 
ام فارس: يلا فديتج نزلي مرايم ..
هيا: ان شاءالله .. 
راحت هيا فوق .. ودخلت على مريم اللي كانت على اعصابها .. 
هيا: فديت هالويه الحلو انا .. 
مريم: ها عميمه شلون الجو عندكم تحت ؟
هيا: والله وناسه البنات يرقصون .. والحريم يسولفون .. يلا ماما الساعه 8 ونص لازم ننزل .. اعتقد الريايل بيتعشون الحين .. واول ما يخلصون نزفج على خالد .. 
مريم بقلق: زين .. 
هيا حضنتها: حياتي لا تتوترين .. اليوم يومج .. انتي نجمة الحفل .. 
مريم: واي عميه خايفه .. 
هيا: قولي بسم الله ويلا ننزل ..
مريم: بسم الله .. 
مشت وهي ماسكه يد عمتها بقوه .. طلعوا من غرفتها ونزلوا .. اول ما دخلت الحريم قاموا يلولشون ويهللون ويصفقون بفرح و وناسه .. مريم كانت تمشي وهي منزله راسها .. كانت مستحيه .. سلمت على مرت عمها .. وقعدت جنبها ..
ام محمد: مبروك يا بنتي ..
مريم: الله يبارك فيج مرت عمي ..
ام محمد: لا مرت عمي قبل .. الحين قولي لي عمتي .. 
مريم ابتسمت بخجل: ان شاءالله عمتي ..
ام محمد: الله يوفقكم ويجمع بينكم بالفرح والسرور يا بنتي ..
مريم " آمين " .. 
طبعا ام فارس سلمت على بنتها .. وبعدين الحريم من اهلهم وربع ام فارس راحوا يسلمون على مريم .. اما البنات فكانوا مشغولين بالرقص .. 
فاطمه: ياللي ما تستحون ما سلمنا على العروس ..
الريم: هههههه .. صج ما نستحي ..
ايمان: الرقص شي عجيب ..
البنات: ههههههههه .. 
راحوا وسلموا على مريم .. وبعدين رقصوا جدامها من فرحتهم .. مريم كانت تشوفهم وهي مبتسمه .. وفي قلبها تقول .. 
مريم " الله يغربلكم يا بنات .. ابي ارقص .. تشهون على الرقص " .. 
في ميلس الريايل .. الكل سلم على خالد وبارك له .. راحوا الريايل يتعشون وبعد ما خلصوا العشى اتصل بوفارس لام فارس .. 
ام فارس: هلا يبه ..
بوفارس: خالد بيدخل الميلس الداخلي .. اجهزوا باتصل لكم اول ما يروح هناك ..
ام فارس ان شاءالله .. 
بوفارس التفت على اخوه: وين معرسنا ..؟
بومحمد: مع الشباب جننوه والله .. 
بوفارس: ههههههه .. جايهم الدور ولا يهمك .. صدقني بيلعب بهم .. 
بومحمد: ههههه .. شوف ابوي مع عبدالعزيز ..
بوفارس: هذول الثنين مادري متى بيعقلون ؟ 
بومحمد: هههههه .. ابوي استخف على كبر .. وخرب ولدك 
بوفارس وبومحمد: هههههههههه .. 
بومحمد: يا خالد .. 
خالد: نعم يبه .. 
بومحمد: يلا يبه بنروح داخل .. 
خالد: ان شاءالله .. 
فاضل بوناسه: علوه يلا بنروح داخل .. 
علي فرحان: قدام يا ريال .. 
خالد: قعدوا شلقفكم ؟
علي: خلود هاذي باربطه فالميلس وبدخل ترا .. 
محمد: عشم ابليس فالجنه ..
الشباب: هههههههههه .. 
سلمان: وانتوا كل همكم المغازل ..
الجد: منو اللي يغازل ؟ 
عبدالعزيز يتبلى على يوسف: يدي يوسف اللي يغازل .. وطالعه بخبث ..
الجد: من يوسف .. ليكون هالغرشوب .. يا ويدي عليه هالولد .. ما يغازل هاذي اقطع يدي لو ما يتراكضون وراه البنات في كا مكان .. 
سلمان " آآه يا يوسف ": صدقت في هاذي .. 
فارس التفت على محمد: ما قلت لك .. 
محمد: ههههههه .. صج هالولد ما يعيبه شي .. 
الجد: اقول بوسعود .. 
عبدالعزيز: آمرني طال عمرك ؟
الجد: في ناس مو داشين معانا داخل .. هههههههه 
عبدالعزيز: شوفهم مقهورين .. 
بوفارس: ومن يقول انك بدش بعد .. 
عبدالعزيز: بل .. 
الكل: ههههههههه 
بوفارس مبتسم: بس بنوصله لين الميلس وبنطلع ..
محمد: لقطوا ويوهكم كلكم .. 
الشباب: هههههههههه .. 
بوفارس طلع مع خالد من الميلس .. دخله الميلس الداخلي .. وطلع عنه .. اتصل بام فارس ..
بوفارس: الولد فالميلس .. دخلوا ..
ام فارس: انشاءالله .. 
راحت ام فارس عند مريم: يلا يمه .. 
مريم" يا ويلي احس ريولي ما تتحرك ": ان شاءالله ماما .. 
ام محمد مسكت مريم من ايدها اليمين .. وام فارس مسكتها من ايدها اليسار .. ومشوا رايحين الميلس .. والحريم والبنات وراهم يلولشون .. مريم كانت تمشي ببطئ .. انفتح باب الميلس وخالد انحرج من الفوج اللي دخلوا مع مريم .. بس عينه كانت على مريم وبس .. دخلت مريم ومشت صوب خالد .. اول ما قربت منه مريم .. مسك يدها وضغط على اصابعها بحنان .. مريم حست برعشه في جسمها .. ابتسمت وهي منزله راسها .. طبعا الريم وام محمد وهيا وام فارس سلموا على خالد وباركوا له .. خالد قعد ومريم جنبه وهو ماسك ايدها .. رجعوا باقي الحريم الصاله .. محد تم فالميلس الا هيا مع مريم وخالد .. 
هيا: مبروك يا عرايسنا الحلوين .. 
خالد: الله يبارك فيج عميه .. 
هيا: مرايم .. 
مريم بصوت واطي: نعم .. 
هيا: هههههه .. 
خالد: الظاهر الفار كل لسانها .. 
مريم ضغطت على يد خالد .. 
هيا: زين فديتكم لو بغيتوا شي نادوا اي حد .. 
خالد: ان شاءالله .. 
طلعت هيا وفضى الجو لخالد .. التفت على مريم اللي ذبحها الخجل .. 
خالد: مرايم .. 
مريم: هلا .. 
خالد: فديت هالصوت انا .. 
مريم: ........... 
خالد: مبروك يا مريم .. 
مريم: الله يبارك فيك .. 
خالد: الله يقدرني واسعدج يا بنت عمي .. 
مريم: ما تقصر يا خالد .. 
خالد: انتي عندي بالدنيا وما فيها .. فديت قلبج يا مريم .. 
مريم" كلامه يجنن": ............. 
خالد: عاد لا تستحين مني فديتج .. 
مريم: ان شاءالله .. 
خالد رفع يد مريم وباسها .. مريم انحرجت وسحبت يدها .. 
خالد ابتسم: فديت الخجل والله .. يدج وقدرتي تسحبينها .. بس شلون بتسحبين ( وطبع بوسه على خدها ) خدودج .. 
مريم ماتت من الحيا .. 
خالد: فديت ريحتج يالغاليه .. 
مريم كانت مستحيه .. وما تكلمت وايد .. اما خالد فكان يتغزل فيها ويدري انها منحرجه ماتقدر تقول شي .. 
الريايل فالميلس كلن يسولف مع الثاني .. سلمان كان يسولف مع فارس ومحمد عن المحل اللي بيفتحه .. 
فارس: خلاص كلمت صاحبك الامريكي عن البضاعه ؟
سلمان: البضاعه لا تحاتونها .. هو ما راح يقصر معاي وانتوا تعرفون هالشي .. بس شصار على المحل ؟
فارس: خالد قالي عن محل موقعه حلو .. شفته بس فيه عيب صغير ؟
سلمان: وش يعيب المحل ؟
فارس: مشكلته ان اللي يبي يأجره يقول لازم تأجره بالمخزن اللي فوق .. وانت قلت انك ما تحتاج مخزن .. 
سلمان: صج هاي مشكله .. 
محمد: زين شوف غيره .. حرام تدفع على المخزن وانت ما راح تستخدمه .. 
فارس: لو تبي تغير قولي انا بدور لك محل بموقع .. 
سلمان: خلاص نغير ..
فارس: ولا يهمك .. بشوفك لك محل ..
محمد: خلود ما منه فايده .. ذبحه العرس .. مو متفرغ لكم ..
فارس وسلمان: ههههههههههه .. 
فارس: الله يغربلك حمود .. 
تموا الشباب يسولفون .. اما يوسف سوا نفسه بيطلع يتكلم فالتلفون .. استأذن وطلع .. تم يمشي صوب باب الميلس .. طلع قلمه من جيبه وتم يلعب فيه وهو يتمشى .. طيح القلم على الارض ونزل ياخذه .. شاف الورقه وسحبها بسرعه وحطها في جيبه .. 
يوسف " فديت قلبها اللي دلها على مكان الرساله " .. دخل وكانت على ويهه ابتسامة رضا وفرح .. سلمان كان يراقبه ويفكر في سر ابتسامة الرضا اللي على شفاه يوسف .. قرب عبدالعزيز من يوسف .. 
عبدالعزيز: بوخليفه .. 
يوسف مبتسم: هلا .. 
عبدالعزيز: شو فيك ؟
يوسف: مافيني شي .. 
عبدالعزيز: مممممم .. 
يوسف قام من مكانه: زين استأذن .. بروح اجيب لي غرض من السياره .. 
عبدالعزيز عقد حواجبه: شعندك ؟
يوسف وهو طالع: راجع .. ما راح اتأخر .. طلع يوسف وهو مبتسم وماسك جيبه .. راح السياره وطلع الرساله وتم يقراها بفرح .. تنفس بعمق وبراحه .. غمض عيونه ورجع براسه على ورا .. 
يوسف " والله اني احبج يا فاطمه .. ومستحيل تكونين لغيري .. انتي لي وانا لج " .. طوى الورقه وحطها في جيبه .. نزل من السياره ودخل داخل .. الا شاف الحريم فالحوش حول البوفيه .. رجع خطوه ورا .. راح عند سيارته .. وقف يشوف انعكاس صورته في جامة السياره .. 
يوسف " آه بس لو اقدر اشوف القمر من بين هالحريم اللي فالحوش " .. ابتسم وخذ جواله واتصل بعبدالعزيز ..
عبدالعزيز: هلا والله ..
يوسف: الحقني .. 
عبدالعزيز بخوف: عسى ماشر ؟
يوسف: الحريم فالحوش وانا برا .. !!!
عبدالعزيز بخبث: ههاااااااي .. عساك .. 
يوسف: يالرزيل ابي ادخل .. 
عبدالعزيز: انت قلت ان الحريم في الحوش صح ..
يوسف: اي .. 
عبدالعزيز: يعني يتعشون .. 
يوسف: اكيد .. 
عبدالعزيز: الحريم فيهم رقه ولازم ياخذون راحتهم في الاكل .. 
يوسف: لا تكفى ابي ادخل .. 
عبدالعزيز: ممممممم ..
يوسف: عن الحركات القرعه يا ريال .. 
عبدالعزيز: زين كسرت خاطري .. في طريقه اجيبك فيها داخل .. 
يوسف بوناسه: شلون ؟
عبدالعزيز: اشقح طوفة بيتنا من الصوب الثاني .. ههااااااااي ..
يوسف: وجع .. 
عبدالعزيز: زين زين .. الحين بجيك .. بدخلك من المخبأ السري .. 
يوسف: وش هالمخبأ بعد .؟
عبدالعزيز: الحين جايك وبتعرف .. 
يوسف: زين انتظرك .. لا تتأخر ..
عبدالعزيز: لو بطلع من الميلس عبر المخبأ السري لين الباب يمكن يبيلي يوم .. 
يوسف: حشى ما صار مخبأ .. 
عبدالعزيز: هههههههه .. خلاص ثواني اكون عندك حبيبي .. 
يوسف مبتسم: اوكي .. 
سكر وهو على اعصابه ينتظر عبدالعزيز .. طلع له عبدالعزيز .. 
عبدالعزيز: شو اللي طلعك من الميلس ؟
يوسف مبتسم: قلبي .. 
عبدالعزيز رفع حاجب: ها ؟ قلبك !! .. 
يوسف: زين وين مخبأك السري ؟
عبدالعزيز: تعال معاي .. 
مشوا في ممر كله اشجار .. 
يوسف: وين رايحين ؟
عبدالعزيز: الميلس .. بس بدخلك من البيت .. 
يوسف منحرج: السموحه بوسعود ..
عبدالعزيز: يا ريال عادي .. 
دخلوا من الباب الخلفي للمطبخ الداخلي .. مروا على صالة الحريم والميلس الداخلي اللي قاعدين فيه عصافير الحب مريم وخالد .. طلعوا من باب الصاله اللي يتجمع فيها بوفارس مع عياله .. وقفوا في الممر وتموا يرتبون انفسهم ويطالعون انفسهم في المرايه .. 
يوسف يعدل غترته: بيتكم حلو من داخل ماشاءالله ..
عبدالعزيز: عيونك الحلوه .. 
يوسف: اي والله عيوني حلوه .. 
عبدالعزيز: هههههه .. عليك سوالف .. 
يوسف: انا اسعد انسان فالكون .. 
عبدالعزيز التفت عليه: يا علها دوم هالوناسه .. شو اللي مونسك هالكثر ؟
يوسف: قلبي .. 
عبدالعزيز: بعدين معاك انت وقلبك .. شو سالفتكم .. ليكون تحب يا بوخليفه ؟
يوسف: انت تتوقع ؟
عبدالعزيز: اقولك شي وتسمع كلامي .. 
يوسف: ان شاءالله .. 
عبدالعزيز: لو تحب .. لا تجرح .. لا تعذب .. ولا تعلق .. حب وقاتل عشان حبك .. 
يوسف انبهر بكلام عبدالعزيز .. تم يطالعه وهو مبتسم .. 
عبدالعزيز: انا حبيت بس من طرف واحد .. لكن انت لو تبادل الحب .. انا اقولك قاتل عشان هالحب .. لا تعذب ولاتتعذب .. 
يوسف: آيه عليك يا بوسعود .. ما توقعت يطلع من هالكلام .. صج انها ماعرفت قيمتك .. 
عبدالعزيز نزل راسه: زين يلا نروح الميلس لا يطبون علينا الحريم .. 
يوسف مبتسم: سرينا .. 
بعد ما طلعوا انفتح باب المطعم اللي مقابل الميلس الداخلي .. وقفت وحده وكانت تشوف نفسها بالمرايه ومبتسمه 
فاطمه " عزيز مب هين والله ويعطي دروس فالحب .. ويوسف يا ويل حالي على يوسف .. هالانسان كل يوم حبه يكبر بقلبي .. صج انه غرشوب " .. شافت نفسها فالمرايه مره ثانيه ورتبت شعرها وطلعت عند الحريم في الحوش .. 
سلموا المعازيم على اهل العروس والمعرس .. فضى بيت بوفارس من الناس .. تموا الاهل فالصاله يسولفون وهم فرحانين .. 
الجد: فارس ..
فارس: نعم ..
الجد: الله ينعم عليك .. اخوك وين ؟
فارس: برا مع ربعه ..
الجد: مع ذاك المزيون .. 
فارس مبتسم: اي ..
الجد: قم ناده لي .. 
فارس وهو قايم: ان شاءالله .. طلع فارس وراح ميلس الريايل وما لقى اخوه .. طلع ولقاه عند الباب يسولف مع يوسف .. 
فارس: ما تشبعون سوالف انتوا .. 
يوسف وعبدالعزيز: هههههههههه .. 
فارس: يدي يبيك .. 
يوسف: روح له شوف شيبي ؟
عبدالعزيز: ترا ما نسيت الحركه وبردها لك ..
فارس: اي حركه ؟
يوسف: اقوله عزيز ؟؟
عبدالعزيز: لو نطقت حسابك عسير يا ولد خليفه ..
يوسف: هههههه .. فارس لو صدتني بروحي يمكن اقولك . 
فارس مبتسم: ولا يهمك .. انت اطلع وباصيدك الحين .. 
يوسف وفارس: ههههههه ..
عبدالعزيز: ريلي على ريلك .. وانت روح بيتكم يلا ..
يوسف: تطردني .. آه جرحتني يا خاين العشره .. 
الكل: هههههه .. 
يوسف: عن اذنكم يا شباب .. تصبحون على خير ومبروكين .. والفال لكم ان شاءالله .. 
فارس: الله يبارك فيك .. وان شاءالله نفرح فيك انت وعبدالعزيز في ليله وحده .. 
عبدالعزيز بعبط: احسن بعد عشان نوفر .. 
الكل: ههههههه .. 
يوسف حرك سيارته شوي: فمان الله .. 
فارس وعبدالعزيز: الله يحفظك .. 
حرك يوسف .. و فارس واخوه دخلوا البيت .. اول ما دخلوا الصاله فارس طاحت عينه على الريم بنت عمه .. كانت تناظره باعجاب وابتسامه على شفاها .. فارس صد وهو مستغرب .. 
الجد: ها بوسعود .. 
عبدالعزيز قعد جنب يده: هلا هلا هلا .. 
الجد: شو صار على التلفون الجديد .. جبته لي ولا ؟
عبدالعزيز: اتصلت الوكاله وقالوا لي ما وصل للحين .. 
الجد ضرب عبدالعزيز بالخيزران: ما منك فايده .. 
بوفارس: شوي شوي عليه يبه .. 
الجد: محد يتدخل .. 
عبدالعزيز:آآه يا قلبي آآه .. 
الجد: وجع يا عزوز .. شوله تتنهد .. عاشق ولا شايف لك شوفه ..
عبدالعزيز: لا حشى علي ماحب ولا ابي احب .. 
كلمة عبدالعزيز احزنت يده .. 

الجد: واللي رفع سابع سما يا بوسعود .. اني ازوجك وحده مافي مثلها .. 
عبدالعزيز مبتسم بحزن: الله كريم .. وانا وراك وتحت امرك .. 
مسح الجد على راس عبدالعزيز: والله انك غالي يا بوسعود .. 
فاضل: شدعوه عزيز الغالي .. واحنا وين رحنا .. ؟
الجد: لا يبه محد يوصل غلاة بوسعود .. 
علي: الغلا حق ناس وناس بس .. 
عبدالعزيز: وايد يغارون مني .. شاسوي في عمري اذا انا محبوب هالكثر ..
علي: لا تصدق نفسك .. يالمحبوب .. 
فارس ومحمد وفاضل ماتوا من الضحك ... 
فاطمه: عاد كل شي ولا اخوي فديته .. 
محمد طالعها بنظره خلاها تتحسف انها تكلمت ..
فاطمه نزلت راسها " ليش جي يطالعني محمد " .. 
محمد شافها وابتسم لها .. رفع حاجب ونزل راسه .. هالحركه لخبطت فاطمه .. 
عبدالعزيز: فديت اختي اللي فزعت لي والله .. 
ايمان: اي عاد كل شي الا عزيز فديته .. 
فارس: تكلمت ايمان ..
ايمان: اي نعم تكلمت ايمان ..
الجد: ملسونه هالبنت .. 
بوفارس: فديتها بنت ابوها هاذي .. 
فارس: من زينها ..
محمد: حدك عن ايمان .. ترا ما رضى عليها .. انت دلعك فطيم وانا ادلع ايماني ..
ايمان بوناسه: واخيرا ابتسم لي الحظ .. 
ساره: من قدج يا ايمان .. محمد يدلعج .. 
ايمان: اي والله من قدي .. 
الجد: ملسونه ملسونه هالبنت .. 
ساره: هههههه .. والله ايمان تجنن .. نصيحه يا ايمان .. استغلي محمد .. قبل ما يقلب عليج ..
ايمان: صج .. وووووي .. خل الحق على الدلع قبل ما تروح علي ..
محمد: لا والله .. احلفوا انتوا الثنتين .. 
الكل: هههههههه .. 
ام فارس دخلت و وراها جاسم وسلطان .. 
هيا: وااي فديت طوله هالريال ..
جاسم ركض عند عمته وباسها .. 
هيا: شو هالزين .. جسوم اخاف انت المعرس مب خالد ..
الكل: ههههههه ..
هيا: فديت سلطان والله .. تعال فديت قلبك خل اشم ريحتك .. 
سلطان باس راس عمته وقعد جنبها ..
فاطمه تهمس لريم: سلطان يحب يسوي نفسه ثقيل جدامنا .. 
الريم: هاي مشكله نعاني منها ..
فاطمه والريم ضحكوا بصوت واطي: هههههههه .. 
التفت عليهم فارس: ضحكونا معاكم ..
فاطمه مبتسمه: ولا شي ..
ابتسم فارس وصد .. الريم كانت تحاول انها تتلاقى بعيون فارس بس فارس صد عنها .. 
تموا الاهل يسولفون بوناسه .. وكانوا فرحانين بخالد ومريم .. كلن شل عمره وراح بيته يرتاح .. محمد خذ ساره وعياله .. بومحمد خذ عياله و زوجته وراحوا البيت .. الجد والجده وهيا راحوا بيتهم .. فضى بيت بوفارس الا من اهل البيت .. ام فارس و بوفارس راحوا غرفتهم فوق .. العيال تموا في الصاله .. 
فارس: فطوم شلي العبايه انتي وايمان خل اشوف كشختكم عدل ..
جاسم: انا بعد ابي اشوفكم .. 
فاطمه وايمان شلوا عباياتهم .. فارس وعبدالعزيز وجاسم بطلعوا عيونهم وهم يشوفون خواتهم بانبهار واعجاب
عبدالعزيز: تبارك الرحمن .. ماشاءالله عليكم يا خواتي .. شو هالجمال ..
ايمان: عيونك الحلوه .. 
فارس: لا مسكتين خواتي .. لو مو اخوكم تزوجتكم ثنتينكم بليله وحده .. 
فاطمه وايمان انحرجوا .. عبدالعزيز التفت على فارس ..
عبدالعزيز: هي .. شو تقول انت ..؟
فارس: ما قلت شي غلط .. حرام اتغزل بخواتي .. فديتكم الله يحفظكم .. 
فاطمه قعدت جنب جاسم: وانت ما علقت ؟
فارس: الولد اغمى عليه وهو فاتح عيونه ..
الكل: ههههههه .. 
عبدالعزيز: زين الحين جمالكم يتغنى فيه الشاعر .. يوم العرس شو بتسون ؟ 
فاطمه طالعت ايمان: لا يوم العرس مفاجأه .. 
فارس: والله مفاجأت خواتي .. 
جاسم: والله انكم حلوين .. 
عبدالعزيز: تسمعون حد يتكلم ؟
الكل: هههههههههههه 
فارس: صح النوم .. 
جاسم: انا بروح انام .. 
ايمان: انا بعد بروح انام تعبانه .. 
طلعت ايمان فوق مع جاسم .. 
عبدالعزيز: شو صار على معاريسنا ؟
فارس: اي والله نسيناهم .. تعالوا نشوفهم ..
فاطمه: خلوهم ياخذون راحتهم .. 
عبدالعزيز: بسهم بسهم .. خل يروحون يرتاحون ..
فاطمه: يجي لكم يوم ..
فارس وعبدالعزيز: ههههههههه 
فارس: لبسي عباتج يلا .. 
فاطمه: ان شاءالله .. 
لبست عباتها وراحت ورا اخوانها .. راحوا عند الميلس .. فارس طق الباب .. 
فارس: احم احم .. ندخل ؟
خالد التفت على مريم اللي ضحكت على اخوها .. 
خالد: ادخلهم ولا لأ ؟
مريم منحرجه: ها ؟
خالد وهو قايم: اموت في اللي تستحي .. راح وفتح الباب .. 
فارس: ليكون كلت اختنا ؟
خالد: اي والحين امزمز عظامها .. 
الكل: ههههههه .. 
خالد: تفضلوا ..
فارس: غصبن عنك بنتفضل .. بيتنا وكيفنا .. لا واختنا بعد ..
خالد: ههههههه .. تذلني يا فارس .. يجي لك يوم ..
فارس: ابشرك مب جاي ذاك اليوم وفجأه سكت .. " اعوذ بالله شو قلت انا ؟" .. 
عبدالعزيز: الا جاي ذاك اليوم .. 
فاطمه: مبروك يا خالد .. الله يسعدكم ..
خالد: الله يبارك فيج .. الفال لج يا فطيم .. التفت على فارس .. شوف الذوق والادب .. مو انت داش هاد فيني ..
فارس: لازم لازم .. توك معرس ..
خالد: ههههههه .. 
عبدالعزيز باس راس مريم: مبروك الغاليه .. الله يهنيكم ويسعدكم .. 
مريم: الله يبارك فيك .. والفال لك فديتك .. 
فارس سلم على مريم: مبروك يا عروسه .. 
مريم ابتسمت: الله يبارك فيك .. والفال لك ..
فارس: فديت قلبج والله .. 
فاطمه ومريم حضنوا بعض بقوه .. والكل التفت عليهم .. 
فاطمه: مبروك حبيبتي .. الله يهنيج ويسعدج يالغاليه .. 
مريم خنقتها العبره: الله يبارك فيج فطيم .. ان شاءالله اشوفج عروس انتي وايمان والريم بنت عمي .. 
فاطمه: فديتج حياتي .. 
فارس: ليش هالفلم خواتي ؟
فاطمه طالعت فارس: فارس .. 
فارس: ههههههه .. زين زين .. 
مريم قعدت جنبها فاطمه .. و فارس جنب مريم الصوب الثاني .. 
فارس: يلا الشيخ متى بتروح بيتكم ؟
خالد طالع مريم: مريم شوفي اخوج يطردني .. 
مريم نزلت راسها وابتسمت ..
فارس: حتى هي تمللت منك .. 
مريم: لأ ما تمللت منه ..
خالد: يا قلبي ..
الكل: هههههههه .. 
خالد قام من مكانه وراح عند فارس: قم قم خل اقعد عند مرتي .. 
فارس: يه يه يه .. لاتدز .. كيفي اقعد عند اختي .. 
فاطمه بنذاله: خالد تعال عند مرتك .. وقامت من مكانها وهي تضحك .. 
فارس: افا يا فطيم .. 
فاطمه انا قمت عشان اقعد عندك حبيبي .. 
فارس: زعلتيني .. 
فاطمه: واللي يسلمك الغالي .. 
فارس: لا لا لا ..
عبدالعزيز: تعالي قعدي عندي الغاليه .. 
فارس: لا قعدي ما زعلت .. 
خالد يهمس لمريم: فديت اللي تبي قربي .. 
مريم طالعت عيون خالد: فديتك .. 
خالد مسك ايدها وضغط عليها وهو مبتسم ويناظرها .. 
عبدالعزيز ضرب فارس: الربع منسجمين قوموا نطلع .. 
فارس بصوت عالي: تامرونا على شي .. 
خالد: باذبحك يا فارس .. 
فارس: هههههه .. زين باقي من الوقت 10 دقايق .. اخلص علينا ..
الكل: هههههه .. 
خالد: اطلع برا .. 
فارس: ههههه .. 
طلعوا وخلوا خالد ومريم على راحتهم .. 
فارس: الله يهنيهم .. والفال لكم كلكم .. 
فاطمه: وانت بعد .. 
فارس طوق فاطمه بيدينه: وانا بعد فديتج .. 
فاطمه: هههههه .. زين خل اروح ابدل وبجيك الغرفه .. 
فارس: انتظرج .. 
دخلت غرفتها وتمت تناظر نفسها بالمرايه وهي مبتسمه .. 
فاطمه " يا ترى يوسف خذ الرساله ولا لأ ؟ .. هل قاعد يقراها الحين ؟ فديته قاعد ولا نايم ؟ اموت فيه " .. 
بدلت ملابسها وخذت شور دافي رخى جسمها من بعد التعب .. لبست بجامه بيضه و راحت غرفة فارس .. طقت الباب .. 
فاطمه: فارس نمت ؟
فارس: لحظه شوي اختي .. زين حياتي بكلمج بعدين .. 
مناف: انتظرك فديتك .. 
فارس: مع السلامه حبيبتي .. سكر من مناف وراح فتح الباب لاخته .. 
فاطمه: ليش قافل الباب ؟
فارس مبتسم: كنت البس .. 
فاطمه: اي ي ي .. قعدت على السرير وشافت جواله مولع .. " علينا كنت تبدل يا فارس .. كنت تكلم الحب " 
فارس: فطيم بقولج شي .. بس ابيه بيني وبينج .. 
فاطمه التفت على اخوها وباهتمام: خير فديتك .. 
فارس: اول شي ابي يكون هالشي بيني وبينج .. 
فاطمه: ولا يهمك ..
فارس: ثاني شي .. لا تبينين للشخص المعني شي .. 
فاطمه باستغراب" الشخص المعني؟": ان شاءالله .. 
فارس: الريم بنت عمي .. 
فاطمه بطلت عيونها " ليكون الريم اللي يكلمها فارس ؟!!؟ " .. 
فارس: لاحظت الاعجاب عليها ..
فاطمه مو مستوعبه كلام فارس ..
فاطمه: شلون الاعجاب ؟ انت تحب الريم ؟
فارس: لأ .. خليني اتكلم وبعدين علقي ..
فاطمه: زين ..
فارس: انا اقصد انها معجبه فيني .. يعني لاحظت عليها لما تشوفني تبتسم وهي منزله راسها .. لما اسلم عليها تستحي لما ترد علي .. لما اروح بيتهم ما تصدق تشوفني فالحوش واشوفها تراقبني من الدريشه .. صادف انها ردت على التفون كم مره .. ولما اكلمها واسلم تتكلم بحيى واحيانا تسكر التلفون بدون ما تسلم .. مادري شو فيها الريم .. انا مابيها توهم نفسها بشي .. اخاف تلومني لو تزوجت انا او لما هي يجيها نصيبها .. البنت شكلها متعلقه بأوهامها .. 
فاطمه بصدمه: الريم ؟!!؟
فارس: اي الريم .. انتي ما لاحظتي عليها شي .. هي ما قالت لج شي ؟ او حق ايمان او مريم ؟
فاطمه: يعني انا مو وايد مع الريم كثر مريم اختي .. بس لو الريم قالت شي لمريم اختي اكيد مرايم بتلمح لك او بتقول لي .. 
فارس: اتمنى ان هالبنت ما توهم نفسها بالحب .. اخاف بعدين تكرهني .. 
فاطمه: صدمتني يا فارس .. الريم !! .. زين من متى انت ملاحظ عليها هالشي ؟
فارس: والله من فتره قريبه .. 
فاطمه: ما لاحظت عليها شي كلش .. 
فارس: امس لما رجعتوا من المجمع .. 
فاطمه: اي .. 
فارس: ما نتبهتي عليها وهي تكلمني ؟
فاطمه: لا والله .. 
فارس: انا محتار .. ابيج تكلمينها او توصلين لها بطريقه غير مباشره ان ما توهم نفسها باحلام المراهقات اللي هي تعيشها الحين .. 
فاطمه: ممممم .. بصراحه الموقف صعب .. بس ان شاءالله بوصل لها هالمعلومه .. تصدق ما لاحظت عليها شي كلش .. 
فارس: انتي تعرفين بنت عمي الريم اعدها مثل اختي .. كنت اشيلها وهي صغيره .. يعني مافكر ارتبط فيها او اتخيل يوم وحده عديتها اختي طول عمري تتغير مشاعري لها .. 
فاطمه: صح .. والله بحاول .. زين اخبار الرحله ؟
فارس: خلاص رتبنا كل شي .. العزبه في انتظارنا .. 
فاطمه: اهم شي المسبح ..
فارس: ههههههه .. على طاري المسبح .. بسوي فيكم حركه يالبنات .. 
فاطمه: شو ؟
فارس: ههههههه .. بنتنقع فيه طول اليوم .. ما راح نخليكم تقربون بعد .. 
فاطمه: واللي يسلمك فارس .. عاد نموت في الماي خلونا نستانس .. 
فارس: مممممم .. بشوف الشباب لو رضوا بنخليكم بس 5 دقايق ..
فاطمه: يالظالم .. مو على كيفك انت والشباب .. يبه نبي نستانس احنا بعد .. 
فارس: هههههههه .. امزح فديتح .. على فكره احتمال خوات رفيجع عبدالعزيز يجون ..
فاطمه " يوسف": من ؟
فارس: شفتي رفيج عبدالعزيز اللي دوم معاه .. واللي ابوي يحب خاله وايد ..
فاطمه" فديته شلون ماعرفه " : اي .. 
فارس: هاذي هو .. احتمال خواته يجون .. عاد هالله هالله فيهم ..
فاطمه: ولا يهمك .. نحطهم بعيونا .. 
فارس: ما تقصرون يا بنات محمد .. 
فاطمه: انت قلتها احنا بنات محمد .. 
فارس: الله يستر عليكم و يوفقكم .. 
فاطمه: آمين .. زين فديتك بخليك ترتاح .. وانا بعد بروح ارتاح .. 
فارس: يعطيج العافيه .. 
فاطمه: الله يعافيك .. 
قام فارس وطلع مع فاطمه من الغرفه .. 
فاطمه: وين بتروح فارس ؟
فارس: بروح اشيك على البيت .. 
فاطمه: بجي معاك .. 
فارس مبتسم: تعالي .. 
نزلت فاطمه مع اخوها .. شيكوا على البيت .. وبعدين كل منهم اتجه غرفته .. فاطمه نامت بهدوء .. 
في نفس الوقت يوسف كان يقرى رسالة فاطمه وهو طاير من الوناسه .. 
يوسف" والله انها شيخة البنات .. فديت قلبها والله " .. تم يقرى الرساله وهو مبتسم .. غطت عينه من التعب والرساله على صدره .. 
شخصين ما ناموا هالليله .. مريم من وناستها بزواجها من خالد .. وفارس اللي يفكر في مناف .. اللي حبها طغى على فارس .. حب مناف بقلب فارس فضحه .. كان يفكر ويفكر في مناف .. اما مريم كانت عكس فارس .. تفكر في حياتها المستقبليه مع خالد .. حبته وحبت سوالفه .. شخصيته و عفويته .. رومنسيته وخفة دمه .. 
شمس و عبير يوم جديد نسوا الكل تعب الامس .. في بيت بوفارس ام فارس قاعده مع زوجها ..
ام فارس: جهزتوا كل شي حق العزبه .. 
بوفارس: اي الصبيان جهزوا لكم كل شي هناك .. والاغراض الشباب تكفلوا فيها ما قصروا ..
ام فارس يعطيكم العافيه .. 
بوفارس: الله يعافيج .. وين العيال ؟ 
ام فارس: اللي نايم .. واللي طلع .. واللي فالحوش .. 
بوفارس: نادي لي فارس يبه .. 
ام فارس: ان شاءالله .. 
راحت ام فارس ونادت ولدها .. دخل فارس ورا امه الصاله وسلم على ابوه .. 
فارس: هلا الغالي بغيت مني شي ؟
بوفارس: اي يبه .. 
فارس: آمرني .. 
بوفارس: ما يآمر عليك العدو .. بس يبه شوف الصبيان في العزبه ..
فارس: شو فيهم ؟
بوفارس: ما فيهم شي .. بس ابيك تروح تشيك .. تشوف كل شي تمام .. عشان نحرك المغرب .. 
فارس: من عيوني ولا يهمك .. 
بوفارس: بارك الله فيك يبه .. متى بتروح ؟
فارس: بخلص لي كم شغله وبروح .. 
بوفارس: والمرجوج ولد عمك بيروح معاك ؟ 
فارس ضحك: ههههههه .. اكيد ..
بوفارس: الله يرجكم انتوا الثنين .. على كبر استخفيتوا ..
فارس: هههههههه .. زين بقولك يبه ..
بوفارس: هلا ..
فارس: انا بركب يدتي معاي فالسياره ..
ام فارس: لأ .. اقعد عنها لا تجننها يا فارس .. المره كبيره وانت تلعب في اعصابها ..
بوفارس: ههههههه 
فارس: لا عاد تكفون خلوها معاي ..
بوفارس: والله شوفها لو رضت تركب معاك خذها ..
ام فارس: صدقني باقولها يا فارس ..
فارس: لا تكفين يمه خليها تجي معاي .. 
ام فارس: بقول حق عمتك و خلها تتصرف معاك .. 
فارس: عمتي بنقدر عليها .. 
بوفارس: ههههههه .. زين قم روح خلص شغلك ..
فارس مبتسم: ان شاءالله .. 
طلع فارس من عندهم وهو يضحك .. 
ام فارس: لا تخليه يلعوزها حرام عليكم ..
بوفارس: ما عليج من امي والله تشتاق حق فروس لي ما مر عليها ولا لي تيمعنا وما لعوزها .. 
ام فارس: انت و ولدك مو صاحين .. 
بوفارس: هههههه .. 
..................


طلع فارس من البيت واتصل بمناف .. 
مناف: صباح الورد حبيبي .. 
فارس: هلا وغلا .. 
مناف: شلونك فديتك ؟
فارس: الحمدلله .. الساعه كم بتخلصين اليوم ؟
مناف: اليوم اخر محاضره عندي بتبتدي الساعه 3 ..
فارس: يعطيج العافيه .. 
مناف: الله يعافيك .. 
فارس: محتاجه شي يا قلبي .. 
مناف: لا حبيبي مابي شي .. 
فارس: لا تستحين يا قلب وحياة فارس انتي .. 
مناف مبتسمه: وجودك عندي بالدنيا ومافيها .. 
فارس: فديت قلبج .. 
مناف: وين رايح ؟
فارس: بروح اخلص لي كم شغله .. وبمر مدرسة فيصل .. وبعدين بمر العزبه .. 
مناف: يعطيك العافيه حياتي ..
فارس: الله يعافيج .. تجين معاي العزبه .. 
مناف: ممممممم ..
فارس مبتسم: تعالي بونسج آخر وناسه .. بانشيات وخيول ومسبح كبير .. واستراحه على كيف كيفج .. ومسوين قفص كبير كله طيور .. كل انواع الطيور موجوده ..

مناف: الله انا احب الطيور .. 
فارس: فديت اللي تحب الطيور .. نجيب لج طيور حاضرين ..
مناف بخجل: لا فديتك مابي .. بس احبهم وايد .. 
فارس: وبعد عندنا سناجب وغزلان وخيول .. 
مناف: وااااو .. والله عزبتكم وناسه .. 
فارس: يدي وايد مهتم فيها .. يحب الحيوانات وايد .. 
مناف: والله حلوه هواية يدك .. 
فارس: اليوم المغرب كلنا بنروح بنبات لنا كم يوم .. بمر على اخوانج باخذهم معاي .. 
مناف: لأ .. امي ما راح ترضى يباتون برا البيت .. 
فارس: لا بمر عليهم الظهر وبرجعهم فالليل .. خل يستانسون ويقعدون مع الصبيان .. اخوي الصغير وعيال عمي قد اخوانج .. 
مناف: ممممممم .. مادري والله .. 
فارس: انا بكلم امج وبقولها .. 
مناف " فديت قلبك يا فارس": زين وش بتقول لاهلك عنهم ؟
فارس: عادي .. بقولهم اخوان رفيجي ..
مناف: والله مادري عنك يا فارس ..
فارس: حياتي انتي لا تشيلين هم اخوانج لما يكونون معاي ..
مناف: انا ما خاف عليهم .. بس مابيك تتعبل فيهم وايد يا حياتي ..
فارس مبتسم: فديت يا حياتي لي نطقها لسانج ..
مناف: عاد فارس ..
فارس: واااي يذبحني الدلع .. 
مناف انحرجت وماردت على فارس .. 
فارس: زين حياتي .. انا بخليج الحين .. بخلص شغلي كلميني لي خلصتي ..
مناف: ان شاءالله ..
فارس: مع السلامه ..
مناف: فارس لحظه ..
فارس عقد حواجبه: هلا حبيبتي شو فيج ؟
مناف: تحمل بنفسك يا قلبي ..
فارس مبتسم: ان شاءالله .. 
مناف: الله وياك ..
فارس: سلام .. 
خلص فارس شغله وبعدين راح مع ولد عمه عشان يشيكون على العزبه قبل ما يوصلون الاهل .. 
محمد: كلمني سلمان ..
فارس: ها شو قالك ؟
محمد: اعتذر ما يقدر يجي ..
فارس: افا .. ليش ؟
محمد: يقول ان هله مشغولين وما يقدر يخليهم بروحهم .. بس يوسف بيجي معانا .. 
فارس: زين قلت له يمر علينا على الاقل .. 
محمد: قالي بيمر بكره .. 
فارس: خير ان شاءالله .. 
محمد: زين جهزتوا كل شي ..
فارس: اي كل شي تمام .. بكره بجيب اخوانها معاي ..
محمد: تصدق كنت بقولك جيبهم خل يستانسون مع الصبيان ..
فارس: بكلم امهم اليوم وبستأذن منها .. 
محمد: بيباتون؟
فارس: لا لا لا .. بس بجيبهم الظهر وبرجعهم فالليل .. 
محمد: اي ي ي .. 
وصلوا عند بيت بومحمد ..
محمد: انزل الغالي تغدا معانا ..
فارس: ما تقصر فديتك .. بروح البيت اشوف ترتيبهم .. خلاص ما بقى وقت وبنحرك ..
محمد: الا في وقت .. تو الناس الساعه 2 الظهر .. 
فارس: وقت ثاني يبه ..
محمد: على راحتك .. بينا اتصال ..
فارس: اكيد .. 
حرك فارس ومحمد دخل البيت .. راح الغرفه وشاف ساره مع عيالها ومعاها الريم .. 
محمد: السلام عليكم .. 
التفت عليه ساره وابتسمت .. 
ساره والريم: وعليكم السلام .. 
ركضوا عياله له .. محمد استقبلهم في حضنه بحب وحنان .. 
محمد: واااي فديت نايف و نا ..
ناصر: وانا ..
محمد: عاد ما تخليني اكمل .. 
ناصر: لأ انا .. 
محمد: ههههه .. 
ناصر زعل: ماحب بابا .. 
محمد: افا ليش الغالي .. نزل ناصر من حضن ابوه وراح عند امه .. 
ناصر: بابا مب حلو .. 
نايف كان متعلق برقبة ابوه ودافن راسه بصدر ابوه .. محمد مشى عند ساره اللي كان ناصر يتدلع في حضنها ..
محمد: نصور حبيبي ..
ناصر: ماحب بابا .. 
نايف مسك ويه ابوه: انا احب بابا .. بعدين نزل من حضن ابوه وراح عند امه .. بس ماحب بابا ..
ساره والريم: هههههههه ..
محمد: ياللي ما تستحون على ويوهكم .. وركض وراهم .. تموا يركضون فالغرفه ومحمد يلحقهم .. 
محمد: تعالوا .. يا ويلكم مني .. 
ناصر: بابا دب ..
نايف ميت من الضحك: ههههههه .. بابا دب ..
محمد: انا دب .. 
الريم: نصور شيطون ..
ساره: وايد حركي فديته .. عكس نايف .. نايف هادي .. بس ناصر يحركه .. 
الريم: فديتهم والله .. 
محمد مسك ناصر: انا دب .. 
ناصر: ههههه .. اي دب دب .. وطلع له لسانه .. 
محمد باس ناصر على شفايفه وعضه عضه خفيفه .. ناصر صاح .. 
ساره: شو سويت له ؟
محمد: هههههه .. عضيت شفايفه .. همممم طعمها لذيذ يا نصور ..
ناصر يصيح: ماما .. 
ساره: محمد حرام عليك .. 
نايف كان واقف يشوفهم وفجأه صاح .. 
ساره: تعال حبيبي .. 
نايف راح عند امه وناصر كان في حضنها و تموا يصيحون ثنينهم .. 
محمد: ويوووو صيحناهم .. 
ساره: محمد حرام عليك تسوي فيهم جي .. بتشوف ان ما علمت عليك عمي ..
محمد: هييي .. قعدي مكانج احسن لج .. 
ساره: هههههه ..
الريم: اذا هي ما علمت ابوي عليك .. هم بيقولون له ..
محمد: ههههه .. ادري بهم ..
الريم: تعرف ابوي شلون يموت فيهم .. ومدلعهم آخر دلع .. 
محمد: تعلميني فيه .. 
ساره: محمد .. انا جهزت شنطتك .. شيك عليها وقولي لو ناقصك شي ..
محمد: ان شاءالله .. 
الريم: زين ساره انا بعد بروح اجهز شنطتي .. تبين شي ..
ساره مبتسمه: سلامتج يالغليه .. 
الريم وهي طالعه: الله يسلمج .. 
طلعت الريم وساره كانت قاعده وعيالها في حضنها .. قعد جنبها محمد .. 
محمد: كل شي تمام الغاليه .. انسدح وحط راسه في حضنها .. خاطري اشوف شكلج واحنا كلنا في حضنج ..
ساره: هههههههههه .. انا بعد ودي اشوف شكلي .. زين ما تبي تتغدا ؟
محمد: مالي نفس الحين .. قبل ما نطلع شوي لي سندويش حق الطريق .. 
ساره: ان شاءالله .. زين فديتك قوم خل انزل الشيوخ عند عمي .. اكيد ينتظرهم تحت .. 
محمد: زين لا تتأخرين .. 
ساره التفت عليه وبابتسامة دلع: ان شاءالله .. 
طالعها محمد: بسرعه ..
طلعت ساره وهي مبتسمه .. طلع في ويها خالد .. 
ساره: حيالله معرسنا ..
خالد مبتسم: الله يحيج .. هاتي نصور عنج .. 
ساره عطته ناصر: ما تقصر .. 
نزلوا مع بعض وراحوا الصاله نزلوا اليهال اللي ركضوا عند يدهم فرحانين .. 
بومحمد: هلا وغلا .. فديت ريحتكم انا .. التفت على ساره مبتسم .. خلاص وصلت الامانه .. 
ساره ابتسمت وطلعت من الصاله رايحه غرفتها .. دخلت بهدوء وما لقت محمد .. راحت غرفة النوم الا محمد يطلع لها من ورا الباب ويخرعها .. 
ساره: آآآآآآآآآآآآآآآه .. 
محمد مات من الضحك عليها: هههههههههه ..
ساره: يالبايخ خوفتني .. 
محمد حضنها وقربها من صدره: خفتي .. 
ساره ادزه: وخر عني .. 
محمد مسكها بقوه: لأ ما وخر عنج .. وباسها على خدها .. 
ساره بدلع: ماحبك .. 
محمد: بس انا احبج .. 
ساره: وخر عني .. 
محمد: فديت اللي تدلع على محمد .. 
بس خلاص انتهى المشهد .. ههههههه خربت عليكم صح .. ههااااااااااااي .. 

أذن المغرب والكل كان متحمس لهالرحله .. توزعوا فالسيارات .. اما فارس اصر على يدته تركب معاه وحاول معاها لين بالعافيه رضت تركب .. 
1فارس: بتتبارك سيارتي ..
الجده: شوله ؟ 
فاس: بعد انتي راكبتها ..
الجده: ليش ليكون انا الحجر الاسود تتبارك فيني ..
فارس ضحك بصوت عالي: ههاااااااااي .. اموت في خفة دمج والله .. 
الجده: وجع على هالضحك الماصخ .. 
فارس: خلاص بنحط شوية ملح دامه ماصخ ..
الجده: اونك تنكت ..
فارس: لأ من يقول .. 
الجده: اللهم طولك ياروح .. انا شاللي خلاني اوافق واركب معاك .. 
فاطمه: شدعوه يدتي انا معاج ..
الجده: وا فديت الصوت الحلو ..
فاطمه: فديت قلبج يدتي .. 
الجده: زين انج موجوده تونسيني ..
فارس: وانا فديتني ..
الجده: من زين ويهك تتفدى عمرك بعد .. 
فارس: ليش شو فيه ويهي يجنن .. والله اني كول ..
الجده: وشو اللي كول ذي بعد .. 
فارس: يعني خطير حدي .. 
الجده بصوت واطي: الا عفريت .. 
فارس: سمعيني مره ثانيه .. 
الجده: امي جاتني مره وحده .. 
فارس: اموت فالكلام المنسق والله .. 
فاطمه: يدتي شو قصدج ؟
الجده: يعني ما راح اعيد كلامي ..
فاطمه: اها .. الله حلوه الجمله عجبتني .. 
الجده: فديت حلاج انتي ..
فارس: والله اني احلاكم .. 
الجده: لوع الله جبدك .. 
فارس تم يلعوز يدته وفاطمه ميته عليهم من الضحك .. الجد كان مع عبدالعزيز وفاضل .. يوسف كان مع علي ومعاهم سلطان وجاسم .. بومحمد كانت معاه الريم وام محمد وفهد و أسماء .. بوفارس كانت معاه ام فارس و ايمان.. وخالد كانت معاه مريم .. محمد كان مع زوجته وعياله و هيا معاهم .. وصلوا العزبه على الساعه 7 ونص تقريبا .. نزلوا الحريم دخلوا الفيلا والشباب نزلوا الاغراض مع الصبيان .. بعد ما خلصوا على طول راحوا المسبح .. البنات كانوا يشوفون الشباب وميتين يبون يطبون.. 
فارس: تصدق عاد يا عبدالعزيز .. ان في ناس من امس ميتين ويطبون في المسبح ..
عبدالعزيز: لااااااا .. بس انا احس انهم ما راح يطبون ..
فاطمه كانت تناظرهم من الدريشه " والله انهم نذول هالشباب " .. 
تموا الشباب ينطشون بالماي ويقهرون البنات .. 
ايمان: اوهووو مايصير جي .. نبي نطب ..
الريم: اي والله .. 
فاطمه التفت على الريم وتذكرت كلام فارس اخوها .. قررت انها تراقب الريم عل وعسى يكون فارس غلطان في كلامه عنها .. طبعا الشباب استانسوا فالمسبح والبنات كانوا ميتين من القهر .. طلعت فاطمه تتمشى برا .. راحت عند قفص الطيور وتمت تسمع الطيور وهي تغرد .. كانت تراقبهم وهي مبتسمه .. سمعت صوت وراها التفتت شافت يوسف واقف ومبتسم لها .. صد بسرعه ومشى .. فاطمه عضت شفتها وابتسمت .. كانت الساعه 9 فالليل تقريبا .. الحريم جهزوا العشى للريايل ولهم .. تعشوا وبعد العشى كلن حذف نفسه من التعب .. فاطمه كانت نايمه على الارض وجنبها مريم اللي كانت نايمه بهدوء .. فاطمه كانت منسدحه على ظهرها وحاطه يدها ورا راسها .. 
فاطمه " معقوله انا ويوسف نايمين بمكان واحد وما يفصلني عنه الا كم متر .. نظرته تجنن وهو و واقف وراي يوم كنت عند القفص .. فديت قلبه والله " .. حضنت مخدتها وهي مستانسه ان يوسف معاهم .. غمضت عيونها ونامت وهي مبتسمه .. فارس الولهان كان يكلم مناف .. وعايش جو وعالم مافيه الا هو ومناف .. محمد كان مع ساره قاعدين على العشب .. محمد ماسك يد ساره ويسولف معاها .. يوسف كان واقف عند قفص الطيور .. كان واقف بنفس المكان اللي فاطمه كانت واقفه فيه .. وكان يتأمل الطيور وهي تغرد .. كلن لهى باللي شاغله .. مرت اول ليله لهم بهدوء .. 
صاح ديك العزبه معلن عن يوم جديد .. اول من قعد طبعا الجد .. وبعده قامت الجده وحشرت الصبيان والخدامات 
الجده: قوموا يا مال العافيه ما تشبعون رقاد .. يلا قوموا جهزوا الريوق حق العرب .. يلا قوموا اشوف .. 
الجد: يعطيج العافيه ..
الجده: الله يعافيك .. 
الجد: حشرتيهم ..
الجده: فيهم كسل اعوذ بالله منه .. 
الجد يضحك: هههههه .. 
الجده: اصب لك حليب ..
الجد: اي ..
صبت له وتموا قاعدين يسولفون .. الساعه 9 تقريبا الكل قعد من النوم .. الا فارس .. الكل تجمع عند اليد واليده 
الجده: وين فارس ؟
محمد: نايم ..
الجده: وليش ما قعد للحين ؟
محمد: نام متأخر امس .. " يكلم الحب" .. 
الجده قامت من مكانها: خل اروح اقعده ..
راحت وشافت فارس نايم وكان متعمق بالنوم .. 
الجده: ما يشبع رقاد .. طول الليل سهران والصبح يخمد .. مادري شو اللي مسهره .. قربت منه و هزت كتفه ..
الجده: قوم يا فروس ..
فارس: ممممممم .. 
الجده: قم اقولك .. شو اللي مسهرك ..
فارس غطى ويهه ..
الجده سحبت اللحاف: قوم اقولك .. 
فارس: اوهووو .. خلوني انام ..
الجده: قوم شوف الشمس شكبرها .. 
فارس: شدخل الشمس فيني ..
الجده: اليوم كله راح وانت للحين نايم ..
فارس: خير يعني ..
الجده: والله لو ما قمت بجيب الماي وبكته عليك .. 
فارس: جيبيه اشوف .. 
الجده: اوريك يا فروس .. قامت من مكانها وراحت المطبخ .. جابت كوب ماي ورجعت لفارس .. ما لقته في الفراش .. شوي الا يصرخ من وراها .. تخرعت اليده وحذفت كوب الماي و صرخت .. 
الجده: وجع يا فروس ..
فارس ميت من الضحك: ههااااااااااي .. 
الجده خذت كوب الماي وحذفته عليه: تعال يا اسود الويه .. 
شرد فارس والجده تلحقه .. الكل التفت عليهم .. 
الجده: تعال يالعفريت .. 
فارس: ههههههههه .. 
ام فارس: فارس يعلك العافيه جننت يدتك .. 
الجد: فروس ومره تاخذك ان شاءالله .. لا تلعوز يدتك .. 
فارس: هي اللي متسببه .. 
الجده قعدت على الارض: تعبت يعلك العافيه يا فروس .. ابوك ما كان جي ..
فارس قرب من يدته وباس راسها: سمالله عليج الغاليه .. شلها و وداها عندهم .. 
الجده في حضن فارس: يعلك الجنه .. 
نزلها فارس على الارض: آمين .. 
هيا: فديت ويهه الحلو والله .. 
فارس مبتسم: هلا عميمه .. 
هيا: تعال تريق فديتك ..
فارس: زين بس بروح ابدل وبرجع .. 
هيا: فديت قلبك والله .. 
جاسم كان يصارخ مع عبدالعزيز .. 
جاسم: ابي اركب .. اعرف لها .. 
عبدالعزيز: جسوم اقصر الشر .. ماتركب .. كبيره عليك شفيك انت ..
سلطان: لا مو كبيره .. خله يركب ..
عبدالعزيز: لا والله الشيخ سلطان .. تتوسط له .. 
جاسم: والله با علم عليك ابوي .. 
عبدالعزيز: يعني خوفتني .. روح علمه يالياهل ..
جاسم راح عند ابوه ..
جاسم: يبه شوف عزيزو ..
بوفارس: شوفيه ؟
جاسم: ما يخليني اركب البانشي ..
بوفارس: البانشي مره وحده .. يبه ثقيله عليك .. ما تقدر عليها .. 
جاسم: عاااااد .. 
بوفارس: زين قوله ابوي يقولك خلني .. 
جاسم مستانس: ياااااي .. وراح يركض عند عبدالعزيز .. 
بومحمد: ليش تخليه خطره عليه ..
بوفارس: ادري ان عزيز ما راح يخليه .. والحين بيرجع .. 
بومحمد مبتسم: هذا هو جاي ومحتج بعد ..
بوفارس: هههههه ..
جاسم: يبه ما يخليني .. 
بوفارس: قلنا لك خطره عليك .. و ريولك للحين تعورك ..
جاسم ينط: ما تعورني .. عاد يبه قوله ..
بوفارس: لا يا يبه كبيره وثقيله عليك .. اركب الصغيره ..
جاسم: مابي .. ابي البانشي ..
بوفارس: زين تعال باركب معاك .. 
جاسم: ممممم .. بس انا اللي بسوق ..
بوفارس: ان شاءالله .. 
راح بوفارس ومعاه جاسم .. 
الجد: وايد مدلعين عيالج يا مزنه .. 
ام فارس: عيزت معاه يا عمي .. 
هيا: ولا مدلعين ولا شي .. 
الجد: الا مدلعين .. شوفي هالنتفه كل شي بغاه خذه .. 
هيا: بس بوفارس ما خلاه على كيفه الحين .. هو راح معاه ..
الجد: محمد وايد مدلعهم .. 
بومحمد: يبه عيالنا صج مدلعين بس بعقل .. 
الجد: وين عيالكم و وين العقل .. 
بومحمد: بل .. 
الكل: ههههههه .. 
ركب بوفارس البانشي و جاسم قاعد جدام .. شغلوا البانشي وحركوها .. جاسم كان ماسك السكان وبوفارس حاط يده فوق يد جاسم .. 
جاسم: يبه شل يدك وشوفني شلون اتحكم فيها .. 
بوفارس: زين .. 
شل يده وجاسم كان يحاول يلف بس ماقدر .. ضحك عليه بوفارس ..
بوفارس: هههههه .. قلت لك ثقيله .. 
جاسم مسك يد ابوه: زين لف انت .. 
لف بوفارس وجاسم كان مستانس .. 
جاسم: يبه روح صوبهم خل نحفص شوي .. 
بوفارس: هههههه .. 
راح صوبهم وغبر عليهم .. جاسم تم يضحك عليهم .. 
جاسم: ههاااي .. غبرنا عليكم .. 
بوفارس: مب هين يا جسوم .. 
جاسم: يبه قولهم اني انا اللي غبرت عليهم ..
بوفارس: هههههه يالعيار ..
جاسم: عاد يبه قولهم ..
بوفارس مبتسم: زين .. 
راحوا عند الشباب ونزل بوفارس ونزل معاه جاسم ..
جاسم: شفت يا عزوز .. 
عبدالعزيز: شو ؟
جاسم: حفصت عليكم . 
عبدالعزيز: صدقتك .. 
جاسم: اسأل ابوي .. 
بوفارس ابتسم لعبدالعزيز وغمز له: اي جويسم هو اللي حفص عليكم ..
عبدالعزيز: خطير الولد العيار .. 
الكل: هههههههه .. 
راح جاسم مع سلطان وفهد يلعبون في البطابط الصغار .. 
اما الشباب طلعوا من العزبه بالبانشيات .. واللي هم عبدالعزيز ويوسف وفاضل وعلي .. البنات على طول طبوا المسبح قبل ما يقهرهم فارس ويخرب عليهم .. 
الريم: وااي الماي يجنن .. 
فاطمه: اي والله .. امس قهروني وهم يسبحون .. 
مريم: لا عادي .. 
ايمان: اكيد عادي .. بعد الحب معاهم شلون مو عادي .. 
الكل: ههههههه .. 
مريم نطشت الماي عليهم: مالت عليكم .. 
الريم: لا تزعلون مرت اخوي .. 
فاطمه: اموت انا في مرت اخوي .. ههههه
مريم: فديت الريم والله .. اخت ريلي .. 
ايمان: بدت المصلحه من الحين ..
فاطمه: اي لازم تضبطها ..
الريم: هييييييي .. 
الكل: ههههههه
هيا: فديت البنات انا .. 
فاطمه: عميمه يلا طبي معانا .. 
هيا: انا جايه مخصوص عشانكم .. 
البنات: ياااااي .. 
هيا مبتسمه: والله انكم مهابيل .. 
الريم: يلا عميمه شو تنتظرين ..
هيا: ووووي .. صبروا خل اشيل اللي علي ..
فارس كان ينادي من بعيد: فطيم .. فطيم ..
هيا: فارس لا تجي البنات في المسبح .. 
فارس من ورا الحاجز: ابي فطيم شوي ..
فاطمه: اسمعك شو تبي ؟
فارس: تعالي مابي اصرخ ..
فاطمه: زين .. 
طلعت من المسبح .. لفت الفوطه وراحت حق اخوها .. 
فاطمه: هلا فارس ..
فارس: وين حطيتي ملابسي ؟
فاطمه: في غرفتنا ..
فارس: وين في غرفتكم ؟
فاطمه: في الكبت .. تعال معاي بطلعها لك .. 
فارس: زين .. 
طلعت من المسبح ومشت مع اخوها .. راحوا الغرفه وعطته الشنطه .. وهم طالعين رن جوال فارس وكانت الرنه عالي مستواه .. ابتسم وكتم الرنه .. فاطمه انتبهت له .. 
فارس: مشكوره اختي ..
فاطمه: حاضرين لك الشيخ .. 
راحت فاطمه المسبح وشافت عمها ( بومحمد ) طاب المسبح معاهم .. 
فاطمه: عمي معانا .. وناسه ..
بومحمد مبتسم: يحليلكم .. 
هيا: وين رحتي فديتج ؟
فاطمه: رحت اعطي فارس اغراضه ..
هيا: زين يلا امشي ..
فاطمه: زين صبروا شوي .. فتحت المخزن وطلعت الكوره .. 
ايمان: يلا فريق .. 
بومحمد: من معاي ؟
الريم: انا ..
ايمان: وانا .. 
هيا: ومن معاي ؟
فاطمه: انا ومريم .. 
هيا: يلا فطيم شوتي الكوره .. 
شاتت فاطمه الكوره وطبت الماي .. دخلت عليهم ساره مرت محمد ومعاها عيالها .. تمت ام فارس تشوفها وتشوف عيالها .. 
ام فارس " متى بشوف مرت فارس وعياله يلعبون حولي ؟ الله يهديك يا فارس " 
تموا البنات يلعبون مع عمهم وعمتهم .. والجده وام فارس وام محمد وساره .. كانوا يتفرجون عليهم .. 
اما شباب البانشيات كانوا يستعرضون برا العزبه .. ومستانسين على الآخر .. 
فارس كان يكلم مناف .. 
مناف: متى بتكلم فيصل ؟
فارس: امج موجوده ؟
مناف: اي ..
فارس: اول ما يرجع من المدرسه باتصل له .. وبكلم امج .. 
مناف: زين ..
فارس: شو رايج اخذج معاهم .. 
مناف: خير ..
فارس يضحك: هههههه .. تعالي بركبج الخيل .. 
مناف: لأ مابي ..
فارس: ليش ليكون تخافين ؟
مناف: مممممم .. لا ماخاف ..
فارس: عيل ؟
مناف: مابي ..
فارس: زين بركبج البانشي وراي .. 
مناف: بعد لأ .. 
فارس: اكيد تخافين من البانشي ..
مناف بدلع: عاد فارس ..
فارس " اموت فالدلع والله": زين زين يالدلوعه .. 
مناف: انا مو دلوعه ..
فارس: الا دلوعه واموت في دلعج ..
مناف انحرجت وما ردت .. 
فارس: دلوعه ..
مناف: انا مناف ..
فارس يستعبط: لا كنت انادي اختي الصغيره ..
مناف: مالت عليك ..
فارس: ههههههه .. انتي دلوعتي انا يا مناف .. 
مناف: مابي ..
فارس: واااي فديت اللي ما تبي والله .. خلاص يا عمري عاد ..
مناف: زين انا بسكر الدكتور دخل القاعه .. 
فارس: حبي زعلانه ؟
مناف مبتسمه: لا حبيبي .. 
فارس: فديت قلبج الكبير ..
مناف: زين ماقدر اتكلم .. بعد المحاضره باكلمك .. 
فارس: ان شاءالله .. 
سكر منها طير التلفون فالهوا ومسكه .. 
محمد: حلاه عليك يالعاشق .. 
فارس: هههههه .. 
محمد: شو تسوي هني قوم نروح برا شوي .. 
فارس: الشباب وينهم ؟
محمد: انهبلوا مع البانشيات طلعوا برا العزبه .. 
فارس: زين قوم نشوف الخيول شوي .. 
محمد: يلا من زمان ما ركبت الخيل ..
فارس: زين الشيخ .. عطني ظهرك خل البس ..
محمد: احم احم .. زين .. 
لبس فارس بنطلون رمادي لين تحت الركبه .. وتي شيرت ابيض مكتوب عليه بالعربي ( يا قلبي عليك يالفارس ) مشط شعره .. والتفت على محمد .. 
فارس: يلا بوالشباب .. 
محمد: هالزين كله حق من ؟
فارس: خل عنك السوالف .. القلب مو هني .. 
محمد: هههههه .. مسكين يالقلب .. 
فارس: لا تضيع الوقت يلا .. 
محمد: زين زين .. 
طلعوا من الفيلا .. وراحوا صوب الاسطبلات .. كل واحد طلع له خيل وركبه .. 
محمد: يا محلا الفروسيه .. 
فارس: احب الخيول .. 
محمد: تسابق ؟
فارس: يلا .. 
كل منهم ضرب الخيل وتسابقوا .. شافهم بوفارس واستانس على اشكالهم وهم يتسابقون .. 
بوفارس: ماشاءالله عليهم .. 
الجد: من ؟
بوفارس: فارس ومحمد .. خياله الله يحفظهم .. 
الجد يطالعهم: الله يحفظهم .. هاي الرجوله والهوايه الزينه .. مو هالبطابط اللي بطت روسنا ..
بوفارس: ههههههه .. 
الجد: الساعه كم الحين يبه ؟
بوفارس يطالع ساعته" الساعه 12 يبه .. 
الجد: متى بيسنعون لنا الغدا ؟
بوفارس: بدري يالشيبه .. 
الجد رفع الخيزران: سود الله ويهك .. شيبه يكسر عظامك .. 
بوفارس مات من الضحك على ابوه: ههههههههه .. 
الجد: انا توني شباب لاتقول شيبه يا اسود الويه .. 
بوفارس: السموحه يالغالي .. 
الجد: قم شوفهم يسنعون لنا الغدا ..
بوفارس قايم وهو يضحك: هههههه .. ان شاءالله .. 
راح عند المسبح وشاف اخوه وهو يلاعب البنات بالكوره .. 
بوفارس: حلاه عليكم .. شكلكم حلو ..
بومحمد: تعال اخوي شاركنا ..
بوفارس: ابوك حشرني .. زين ما لشطني بخيزرانه .. 
بومحمد: ههههههه .. ليش ؟
بوفارس: قلت له يالشيبه .. وعصب علي .. 
هيا: تعرف ابوي حساس من هالنقطه .. 
الكل: هههههههه .. 
بوفارس: وين غداكم ..؟ وكان موجه كلامه لام فارس .. 
ام فارس: هذا هم الصبيان يعابلونه .. 
بوفارس: كل قلبنا الشيبه ..
الجده: ما عليك منه .. يحن عالفاضي .. 
بوفارس: اخاف اروح اقوله ما خلص الغدا يلشطني .. 
بومحمد: ناده خله يجي يقعد معانا .. 
بوفارس: ان شاءالله .. 
راح بوفارس ينادي ابوه .. اما بومحمد كمل لعبه مع البنات واخته .. فارس ومحمد وصلوا لين روضه برا العزبه وتموا يتمشون فيها على ظهور الخيول .. 

فارس: خل اتصل بفيصل عشان الحق امر عليه .. 
محمد: تعال شو سويت مع مدرسته ؟ 
فارس: اصبر خل اكلمهم بعدين بقولك .. 
فيصل: هلا فارس .. 
فارس: شحالك فيصل ؟
فيصل: الحمدلله .. 
فارس: انت وين ؟
فيصل: راجع البيت .. 
فارس: ها كل شي تمام مع المدرس ؟ 
فيصل بوناسه: اي افا عليك .. 
فارس: زين متى بتوصل البيت خل اكلم امك عن العزبه ..
فيصل بوناسه: انا كلمتها وحنيت عليها لين وافقت .. 
فارس مبتسم: زين والله .. بس لازم اكلمها احسن .. 
فيصل: ان شاءالله .. بس اوصل البيت وباتصل فيك .. 
فارس: انتظرك ..
فيصل: مع السلامه .. 
سكر من فارس وراح البيت بسرعه .. عشان يتصل حق فارس ويكلم امه .. 
محمد: زين قولي شو سويت ؟
فارس: دخلت عليهم وغسلتهم هناك .. 
محمد: زين سويت فيهم .. 
فارس: الاخصائي مو عاجبه يقولي من تكون عشان تتدخل بحياة الولد .. قلت له مو شغلك من اكون .. قلت له يجيب المدرس .. واعطيه من الزين بعد .. عصب الاخصائي الا يقولي انت داخل مدرسه مو قسم شرطه .. قلت له والولد داخل مدرسه يعني مكان يتعلم فيه مو ينضرب فيه .. الاخصائي يقولي .. الولد غلط واستحق الضرب .. رديت عليه وقلت له .. عمر الضرب ما كان اسلوب في التعليم والتأديب .. والولد ما غلط .. بس انتوا اجبرتواه يغلط .. ولكل فعل ردة فعل .. الا المدرس يقولي هالولد ينفصل .. قلت له ليش يالشيخ ؟ ما عجبتهم طريقة كلامي وانا كنت قاصد استفزهم .. فيصل طول الوقت واقف عند الباب .. قلت لهم .. شوفوا يا جماعه والله العظيم اللي بيمس شعره من فيصل مب احسن له .. وربي لاوصلها لاكبر راس .. الا يقولي الاخصائي .. ماله داعي اسلوب التهديد يا اخ فارس .. رديت عليه باستهزاء .. انا ما اهددكم انا احذركم .. مابي يجيني في يوم يشتكي .. طلعت عنهم من غير ما اسمع شو بيقول الاخصائي ولا المدرس .. خذت فيصل و وديته الصف .. لو تشوف فرحته فيني وانا امشي معاه فالممرات .. 
محمد: وحليله .. بس زين سويت فيهم .. 
فارس: المشكله انهم يشوفون انهم مو غلطانين .. 
محمد: مشكله اللي ما وراه ظهر يسنده .. 
فارس: شوف لو فيصل لسانه طويل ولا قليل ادب ترا من حقهم يتخذون اجراء الضرب معاه .. بس الولد في حاله 
محمد: عدل كلامك .. عيل عيالكم ظهرهم قوي .. 
فارس: عيال من ؟
محمد: علينا .. انت والمدام .. 
فارس: هههههههه .. 
رن جوال فارس والمتصل فيصل .. 
فارس: هلا فيصل .. 
فيصل: كلم امي .. 
فارس: زين ..
ام مناف: السلام عليكم ..
فارس: وعليكم السلام .. شحالج يمه ؟
ام مناف: طيبه طاب حالك يبه .. 
فارس: يمه معليه اودي العيال معاي العزبه ؟
ام مناف: معليه يا ولدي .. فيصل جنني امس وهو يحن علي ..
فارس: هههههه .. خلهم يجون يستانسون مع العيال عندنا .. برجعهم فالليل ان شاءالله .. 
ام مناف: خير ان شاءالله .. بس هالله هالله فيهم يا ولدي .. اطالع الله وهالثنين .. 
فارس: فيصل وعبدالله اخواني واحطهم بعيوني ولا يهمج .. 
ام مناف: جزاك الله خير يالنشمي .. 
فارس: تسلمين لي .. زين يمه خل يتغدون وبمر عليهم بعد ساعه .. 
ام مناف: ان شاءالله .. 
فارس: فيصل عندج ؟
ام مناف: هذا هو كلمه .. 
فارس: هلا فيصل .. تغدوا وجهزوا .. 
فيصل: ان شاءالله .. 
فارس: جيبوا لكم ملابس للسباحه .. ولا تدري بس جهزوا شنطة ملابسكم .. و تغدوا وبامركم ..
فيصل ما فهم شي من كلام فارس: زين زين .. 
فارس: قبل ما وصل باتصل لك .. 
فيصل: اوكي .. 
سكر فارس من فيصل و طرش رساله لمناف .. 
(( حياتي جهزتي شنطة اخوانج ؟ بمر عليهم بعد ساعه تقريبا .. كلمي فيصل )) .. 
مناف كانت بالمحاضره .. قرت المسج .. استأذنت من الدكتور وطلعت من المحاضره .. اتصلت باخوها ..
فيصل: ها مناف ..
مناف: فصول طلع الملابس الجديده اللي انا مرتبتها امس .. وحطهم في شنطه لك ولعبود .. 
فيصل: اي ملابس ؟
مناف: اللي فالكبت فوق .. انا مرتبتهم امس .. وحاطه معاهم فوطكم .. 
فيصل: صبري خل اروح الغرفه .. راح الغرفه واخته معاه عالخط .. 
مناف: شفتهم فوق ؟
فيصل: اي ي ي .. زين بس هاي ؟
مناف: اي ملابسك انت وعبود .. 
فيصل: زين باحطهم فالشنطه .. زين بروح اتغدا امي تناديني .. 
مناف: فصول بقولك ؟
فيصل: هااا ..
مناف: وجع شنو ها بعد .. 
فيصل: نعم .. 
مناف: لا تسوي شيطانه انت وعبود .. خلكم هادين .. 
فيصل: زين زين .. 
مناف: زين فديتك .. يلا مع السلامه ..
فيصل: مع السلامه .. 
سكرت مناف ورجعت لقاعة المحاضره .. محمد و فارس رجعوا للعزبه .. وشافوا الشباب متجمعين في الاستراحه دخلوا الخيول الاسطبلات وراحوا عند الشباب .. 
عبدالعزيز: فاتكم الاستعراض .. 
فارس: يالنذول ما انتظرتونا .. 
علي: راحت عليكم .. 
محمد: اشوفكم مغبرين .. 
علي: شنسوي بعد .. الحين يبيله نطب المسبح .. 
فارس: لا تروحون البنات هناك .. 
علي: ولين ..
محمد: يه من امس وانتوا متنقعين .. عطوهم فرصه ..
فارس موجه كلامه ليوسف: متى بيجي سلمان ؟
يوسف: بيمر العصر ان شاءالله .. 
فارس: كلمته ؟
يوسف: اي .. 
محمد: يلا نحرك .. 
فارس: يلا .. 
علي: وين ؟
فارس: بنروح العاصمه وبنرجع .. تبون نجيب لكم شي واحنا راجعين ؟
علي: لا سلامتكم .. 
محمد: تعالوا معرسنا وينه ؟ ماله حس اليوم ؟
فارس: اي والله .. 
فاضل: معرسنا راح يقنص .. 
فارس: شعنده ؟
فاضل: مادري والله .. خذ الطير وراح .. 
فارس: اي ي ي .. زين يلا حمودي .. 
محمد: قدام .. 
طلعوا من الاستراحه .. وركبوا السياره .. شافهم بوفارس .. 
بوفارس: على وين ؟
فارس: الله يستر من الوالد .. 
محمد: ليش ؟
فارس: اخاف يعرفهم ؟
محمد: ووووي فروس .. 
بوفارس قرب من السياره: وين رايحين ؟
فارس: بروح اخذ عيال واحد معاي فالشركه بجيبهم يلعبون مع اليهال .. 
بوفارس: بترجعون العاصمه ؟
محمد: لا هو ينتظرنا عند المحطه ..
بوفارس: اي ي ي .. زين لا تتأخرون على الغدا .. 
فارس: ان شاءالله يبه .. 
حركوا وطلعوا من العزبه .. 
محمد: تتوقع عمي بيتذكر اشكالهم ؟
فارس: والله مادري .. بس هو ما شاف الا فيصل .. الثاني ما كان معانا .. 
محمد: ان شاءالله ما راح يتذكره عدل .. انت خلهم يلوثون مع العيال بعيد .. 
فارس ضحك على كلام محمد: هههههههه .. اي والله يلوثون بعيد .. 
محمد: ههههه .. زين مني افكر عنك .. يالتنك ..
فارس ومحمد: هههههههههه .. 
كملوا دربهم للعاصمه .. اتصل فارس بفيصل لما قرب من بيتهم .. 
فيصل: هلا ..
فارس: ها جاهزين ..؟
فيصل: اي .. 
فارس: انا توني داش فريجكم .. 
فيصل: زين الحين بنطلع .. 
سكر من فارس وراح ينادي عبدالله .. 
فيصل: عبود فارس وصل .. يلااااااا 
عبدالله نقز من حضن امه وبسرعه راح يركض .. ام مناف قامت وراهم عشان تكلم فارس .. وصل فارس عند بيتهم و سوا هرن .. طلعوا له وهم مبتسمين .. 
فارس: حيالله الشباب .. 
عبدالله: هلااااا ..
فارس: ههههه .. شحاله الريال ؟
عبدالله: طيب ..
فيصل: فارس امي تبيك عند الباب .. 
فارس فتح الباب حق عبدالله: ان شاءالله يبه .. التفت على محمد .. محمد خذ الشنطه وحطها ورا ..
محمد نزل من السياره: ان شاءالله .. 
راح فارس عند الباب ..
فارس: آمريني يمه .. 
ام مناف: ما يآمر عليك العدو .. بس ما وصيك عليهم يبه .. هالله هالله فيهم وحط بالك عليهم .. وان غلطوا عندك اياهم .. 
فارس: ولا يهمج الغاليه .. بحطهم فعيوني .. 
ام مناف: بارك الله فيك يبه .. 
فارس: الغاليه قاصركم شي ؟ محتاجين شي للبيت ؟ 
ام مناف: ما تقصر يبه .. بس قول لفيصل يتصل لاخته ويطمن قلبي .. 
فارس: ان شاءالله .. 
ام مناف: الله يحفظكم .. 
فارس: مع السلامه .. 
رجع عند السياره وشاف فيصل وعبدالله وابتسم لهم .. ركب السياره .. 
فارس: شحالكم شباب .. 
فيصل: طيبين .. 
فارس: فيصل تذكر محمد ولد عمي .. 
التفت عليهم محمد مبتسم ..
فيصل مبتسم: اي اتذكره .. 
محمد: شحالك ؟
فيصل: الحمدلله .. 
محمد: ان شاءالله تتونسون معانا .. 
عبدالله: فارس طيب .. ياليته اخوي .. 
فيصل نزل راسه بحزن .. محمد حزن على كلام عبدالله .. 
فارس يلطف الجو: زين شباب تغديتوا ؟
فيصل: اي الحمدلله .. 
عبدالله: فارس .. 
فارس: هلا يبه .. 
عبدالله: خاطري في ايس كريم .. 
فيصل: عبود اسكت .. 
فارس: عادي يبه .. 
فيصل: بعلم عليك مناف .. 
فارس: يا فيصل خله يطلب اللي يبه .. 
فيصل: خلاص مايبي .. وطالع عبدالله بغضب .. 
عبدالله نزل راسه: خلاص مابي .. 
فارس: يا فيصل خله على راحته .. 
وقف فارس عند سوبرماركت .. طالعهم من المرايه ..
فارس: يلا نزلوا خل ناخذ شي للطريق .. 
عبدالله ما نزل وتم منزل راسه .. 
فارس: عبود يلا انزل .. 
عبدالله: لا خلاص مابي .. 
فارس: ما عليك من فيصل الدب .. 
عبدالله: لا خلاص عادي مابي ..
فيصل: عبود انا آسف .. وباس راسه .. يلا انزل .. 
محمد تم يطالعهم وهو مبتسم " الله يخليهم لبعض" .. 
عبدالله طالع فيصل وابتسم: مب معصب علي ؟
فيصل: لا .. يلا انزل .. 
نزل عبدالله وهو فرحان .. مسك يد فارس ودخل معاه السوبرماركت .. كان يطالع الاغراض و هو مو مصدق عيونه .. محمد كان يراقبهم وهو فالسياره .. كان يشوف نظرات الاندهاش اللي بعيون عبدالله ..
فارس: يلا يبه اخذوا اللي تبونه .. 
عبدالله خذ له ايس كريم .. وشوكلاته وعصير .. اما فيصل خذ له شوكلاته جالكسي بس .. فارس استغرب منه ..
فارس: بس هاي اللي تبيه فيصل؟ خذ اللي تبيه لا تستحي يبه ..
فيصل: من زمان وانا في خاطري اذوق الجالكسي .. 
فارس ماقدر يحط عيونه بعيون فيصل .. صد عنه .. دفع وطلع من السوبرماركت معاهم .. ركبوا السياره وفالطريق عبدالله خلص الايس كريم .. وغطت عينه .. اما فيصل كل الجالكسي بتلذذ .. تم يطالع الطريق ..
فارس: فيصل ..
فيصل: نعم .. 
فارس: تحب الخيول ؟
فيصل: يعني .. بس ولا مره شفت خيل من قرب ..
فارس: اليوم بتشوف الخيل .. 
فيصل مستانس: والله .. 
فارس: ان شاءالله .. 
وصلوا العزبه وفيصل حس بتوتر وشوية خوف .. محمد التفت على فيصل ..

محمد مبتسم: قعد اخوك وصلنا .. 
فيصل انبهر بالعزبه .. 
فيصل: عبود .. عبود قوم وصلنا .. 
عبدالله يفرك عيونه: نعم .. 
فيصل: قوم يلا وصلنا .. 
عبدالله يتمدد: زين زين .. 
فتح فيصل باب السياره ونزل وهو يطالع العزبه بانبهار .. 
فيصل: الله حلو المكان .. 
فارس: تعال خل اوديك اعرفك على الشباب .. 
فيصل مسك عبدالله: يلا عبود .. 
مشوا ورا فارس وهم حاسين باحراج .. فارس نادا على سلطان وجاسم .. 
فارس: جاسم .. جاسم .. 
جاسم اللي كان مشغول مع الطيور التفت على فارس باستغراب .. 
جاسم: نعم .. 
فارس: تعال .. 
جاسم: ان شاءالله .. 
فارس: هاذي اخوي جاسم .. قد عبود تقريبا .. واللي معاه سلطان قدك يا فيصل .. وفهد اخو سلطان بس ما يتكلم 
عبدالله: شلون ؟
فارس: انولد وهو ما يقدر يتكلم ولا يسمع .. 
عبدالله: زين شلون تكلمونه لو تبون منه شي ؟
فارس: بالاشاره .. 
عبدالله: شلون ؟
فارس مبتسم: نأشر له بيدنا .. 
عبدالله: اهاا .. 
قربوا الشباب من فارس وعلى روسهم علامات تعجب .. 
فارس: جاسم .. هاي عبدالله وأشر على عبدالله .. وهاي اخوه فيصل وأشر على فيصل .. 
جاسم ابتسم: اهلا .. 
فارس: هاي جاسم اخوي .. وسلطان ولد عمي وفهد اخو سطان .. 
فيصل ابتسم: شلونكم .. 
سلطان: الحمدلله .. 
فارس: سلطان يبه اخذوا ضيوفكم وتعرفون شغلكم .. 
سلطان مبتسم: ان شاءالله .. 
فيصل راح مع جاسم وسلطان .. اما عبدالله كان متوتر مسك فارس وما راح معاهم .. 
فارس: شو فيك عبود ؟
عبدالله: ............. 
فارس: زين تعال معاي .. 
محمد: فروس حطيت شنطتهم في غرفتنا .. 
فارس: مو مشكله .. 
محمد: ليش ما راح عبدالله معاهم ؟
فارس مبتسم: يمكن يستحي .. وطالع عبدالله .. 
محمد مسح على راسه: وحليله .. 
راحوا صوب الفيلا .. دخلوا الصاله والحريم كلهم متيمعين قاعدين يطالعون التلفزيون .. اول ما دخلوا فارس ومحمد البنات تغطوا عدل .. واستغربوا من اللي معاهم .. 
ام فارس: فارس يبه من هالولد ؟
فارس مبتسم: هاذي عبدالله البطل .. 
عبدالله كان منزل راسه ومستحي .. 
فاطمه راحت عنده: وااي فديته يجنن .. 
عبدالله مسك فارس من الاحراج .. 
فارس: ههههه .. عبود يبه ليش مستحي .. 
ام فارس: تعال يبه .. 
عبدالله طالع ام فارس وما رتاح لها .. نزل راسه .. 
فاطمه: تعال فديتك .. 
مسك يد فاطمه وقعد معاها .. 
فاطمه: شكله مو غريب علي .. كأني شايفته في مكان .. او يشبه حد ؟ 
مريم مسحت على راسه: وااي يجنن .. 
البنات تيمعوا حول عبدالله وتموا يبوسونه ويلاعبونه .. 
ام محمد: ماشاءالله عليه مزيون هالولد .. 
محمد: بس مو احلى مني .. 
ساره: مسكين اللي مصدق نفسه .. 
ام محمد: ههههههه .. فديته محمد ولدي مزيون .. 
فارس: عيل ما شفتي فارس .. اللي من حلاه يقط الطير من السما .. 
الكل: ههههههههه 
ام محمد: عليك سوالف .. 
محمد: يمه ما عليج من فارس وايد يغار مني .. 
ام محمد: لا فديته فارس ما يغار منك .. الا يحبك ويموت فيك .. 
فارس: اي والله في هاذي صدقتي .. 
ساره: ترا اغار منك يا فارس .. 
فارس مبتسم: وانا اغار منج يا ساره .. 
ساره ويها صار احمر وانحرجت .. 
محمد: بس يا جماعه لا تتهاوشون علي .. 
ام محمد: وا فديت ولدي والله .. 
دخل بوفارس واستغرب من عبدالله اللي البنات متجمعين حوله .. 
بوفارس: من ولده ؟ 
ام فارس: ولد رفيج فارس .. 
فارس: وذاك اخوه ؟
ام فارس: وينه ؟
فارس: مع الشباب برا .. 
ام فارس: وحليلهم .. 
فارس: يلا نبي غدا .. 
ام فارس: ان شاءالله بنجهز الحين .. التفت على البنات .. يلا يا بنات .. 
البنات: ان شاءالله .. 
قامت ام فارس و ام محمد والبنات وراهم .. 
فارس: عبود تعال اوديك عند فيصل .. 
عبدالله مسك يد فارس وطلع معاه .. تم محمد فالصاله بروحه مع ساره .. حط راسه في حضنها وغمض عيونه



ساره: شو فيك حبيبي ؟
محمد: تعبان ابي انام .. 
ساره: حياتي جدامك كم يوم وانت تعبان .. 
محمد: طلعت الظهر فهالشموس تهلك .. 
ساره: يعطيك العافيه حياتي .. تمت تهمز راسه وتمسح على ويهه .. فارس رجع الصاله وشاف محمد في حضن زوجته طلع .. بس قبل ما يطلع سمع الحوار اللي دار بينهم .. 
فارس " دامك تحب ساره وش لك بحب غيرها ؟ .. الله يهديك يا محمد " .. طلع الاستراحه عند الشباب .. 
فارس: ها المعرس .. ما بينت اليوم ؟
خالد: رحت اقنص شوي .. 
فارس: حلاه عليك والله .. 
خالد مبتسم: وين مرتي .. 
فارس: ولين يا مرتك .. ذبحتنا .. 
خالد: هههههه .. كلمني احمد بن راشد من شوي .. 
فارس: من ملج هو الثاني وما عدنا نشوفه .. شو مشكلتكم يالمعرسين ؟
خالد: نحب ياللي مو معرس .. 
خالد وفارس: ههههههه .. 
طلعوا من الاستراحه وراحوا صوب المسبح .. خالد شاف اسماء اخته وناداها .. 
خالد: اسامي .. 
اسماء: نعم ؟
خالد: نادي لي مريم من المطبخ .. 
اسماء: زين ..
فارس: اذكر ربك يا ريال .. 
خالد: ههههههه .. 
راحت اسماء تنادي مريم .. مريم جاتهم وهي مبتسمه .. 
مريم: هلا فارس ..
خالد: اونج ما تدرين اني اللي طالبج .. 
مريم بخجل: مادري .. 
فارس: هييي انت لاتحرج اختي .. شوف ويها صار احمر .. 
خالد وفارس: ههههههه 
مريم عصبت وصدت بتروح عنهم وسحبها خالد من يدها .. 
خالد: تعالي .. 
مريم: بروح اجهز معاهم الغدا .. 
فارس: قعدي مع ريلج انا باخذ مكانج فالمطبخ .. 
خالد: اول مره تقول شي عدل .. 
فارس: سود الله ويهك .. 
خالد و مريم: هههههه 
راح فارس عنهم .. وخالد مسك يد مريم وتم يطالع عيونها .. 
خالد: رفعي راسج حياتي .. خليني اشوف هالعيون اللي ذابحتني .. 
مريم: خالد .. 
خالد: عيونه انتي .. 
مريم: فديتك والله .. 
خالد: اموت في كلامج يالغاليه .. 
مريم رفعت راسها: زين خالد ابي اروح اجهز معاهم .. 
خالد: يا حياتي تروحين وتخليني ؟ 
مريم: بس .. 
خالد حط يده على حلجها: لا بس ولا غيره .. ضغط على يدها .. ابيج بقربي يا مرايم .. من زمان وانا احلم بهاللحظه .. اني امسك ايدج واتأمل جمالج .. 
مريم بدلع: خالد .. 
خالد: يا لبيه خالد انتي .. 
مريم: بعد الغدا بنقعد مع بعض .. 
خالد: حاضرين لج بنت العم .. 
مريم: زين خل اروح لهم المطبخ الحين .. 
خالد: الغاليه ممكن طلب ؟
مريم مبتسمه: آمرني .. 
خالد: يا ربي على الذرابه والادب فالكلام .. 
مريم: عاد خالد .. 
خالد مبتسم: فديت خالد على شفاهج .. زين حبي ابي عصير برتقال من ايدينج الحلوات .. بشرط ما تسوين الا لي انا .. مابي ولاحد عالغدا يشرب عصير الا انا ..
مريم مبتسمه: من عيوني .. 
خالد: فديت عيونج والله .. 
مريم راحت وخالد كان يراقبها وهي رايحه .. ابتسم وتنفس براحه .. 
خالد: الحمدلله على كل حال .. 
مريم دخلت المطبخ وفاطمه وايمان يشوفونها ويضحكون .. 
مريم: شو فيكم ؟
فاطمه: ولا شي ..
مريم: عميمه شوفيهم ..
ام محمد مبتسمه: وحليلكم يا بنات .. 
فاطمه وايمان: هههههههه .. 
هيا: زين يلا ودوا الاكل الميلس صوب الريايل .. 
ايمان: ان شاءالله .. 
شلت ايمان صحن .. وفاطمه شلت صحن وراحت وراها .. ايمان دخلت ومالقت حد .. حطت الصحن على الطاوله وطلعت .. شافت فاطمه في ويها .. 
ايمان بخبث: رتبي السفره انتي .. وشردت ..
فاطمه: ايمانو يالسيخفه .. 
دخلت الميلس ورتبت السفره حطت الاكواب والماي .. حطت الصحن الاول .. ولما رجعت تاخذ الصحن الثاني من على الطاوله انفتح باب الميلس .. شافت شخص واقف يطالعها بانبهار .. فاطمه ارتبكت وعدلت شيلتها .. 
يوسف: السموحه الغاليه .. وطلع بسرعه .. 
فاطمه تمت واقفه مكانها وحست ان العالم تجمد من حولها .. 
فاطمه " فديته يجنن " .. دخلت عليها ايمان ..
ايمان: فطوم شو فيج واقفه ؟ 
فاطمه ارتبكت: ها .. مافيني شي .. نزلت الصحن الثاني على السفره .. وخذت الصحن اللي بيد ايمان وطلعوا مع بعض راجعين للمطبخ .. دخلت فاطمه وهي مبتسمه كانت طول الوقت سرحانه .. وقفت عند الباب والباب تفكر وسرحت بعالم ثاني .. 
هيا: فطيم شو فيج ماما .. ؟
فاطمه التفت على عمتها وهي مبتسمه: ما فيني شي .. 
هيا: من اللي ماخذ عقلج ؟
فاطمه: ويه يا حسره من بياخذ عقلي .. 
هيا: هههههه .. يلا تعالي نتغدا .. 
فاطمه: مالي نفس اكل الحين .. 
هيا: ليش فديتج ؟
فاطمه: باكل بعدين .. 
هيا: على راحتج حياتي .. 
راحت هيا داخل وتجمعوا الحريم في الصاله والريايل في الميلس .. اما فاطمه طلعت تتمشى فالعزبه .. 
يوسف بعد ما طلع من الميلس ابتسم بفرح .. 
يوسف " فديت قربها والله " .. 
في ميلس الريايل بوفارس كان يطالع فيصل بشك .. 
بوفارس " انا وين شايف هالولد ؟ شكله مو غريب " .. تم يتفكر في فيصل .. 
بوفارس: فارس يبه هاي اخوه الكبير ؟
فارس: اي يبه .. اسمه فيصل ..
بوفارس: والنعم يا فيصل .. 
فيصل: الله ينعم بحالك .. 
بوفارس: تعال تغدا يبه .. 
فيصل: تغديت قبل ماجي .. 
بوفارس: تعال كل لك لقمه بس ..
فيصل: ما تقصر بس شبعان .. 
بوفارس: ماشاءالله عليه .. زين على راحتك يبه .. 
عبدالله: فارس .. 
فارس: هلا يبه .. 
عبدالله: ابي ماي ..
فارس: يا جاسم .. 
جاسم: نعم .. 
فارس: جيب ماي لعبدالله .. 
جاسم: ان شاءالله ..
فارس: خذ عبود .. 
عبدالله: مشكور .. شرب الماي وقعد جنب فيصل .. فصول خل نطلع برا شوي .. 
فيصل: زين .. 
وهم طالعين ناداهم سلطان: فيصل .. 
فيصل: لبيه .. 
سلطان: وين ؟
فيصل: بنتمشى شوي ..
سلطان: بنتغدا وبنجيكم .. 
فيصل: بالعافيه .. 
طلعوا الاخوان وهم ماسكين ايادي بعض .. 
بوفارس: ماشاءالله عليهم .. وايد مأدبين .. متربين عدل .. من عياله يا فارس ..
فارس"صادوه": واحد معاي فالشغل يبه .. 
محمد: عمي شو صار على الخيل الاحمر اللي انجرح ذاك اليوم ؟
فارس" فديت اللي يضيع السالفه" .. 
بوفارس: والله وديناه الطبيب وقال ما يقدرون يسون له شي .. بس بيعيش .. ما شفتوه فالاسطبل ؟
محمد: ممممم يمكن ما نتبهت .. 
بومحمد: خالد يبه ليش ما تاكل ؟
خالد: اكل يبه .. 
بوفارس: الولد يفكر .. 
الكل: ههههههههه 
خالد: حتى انت يا عمي مستلمني .. 
بوفارس: هههههه .. ليش ؟
خالد: ولدك ما يخليني دقيقه .. 
بوفارس: عدل شغلك يا فارس .. 
خالد: عمـــــي .. 
الكل: ههههههه .. 
عبدالعزيز: شباب بعد الغدا نطب المسبح .. 
علي: قبل الحريم .. 
بومحمد: فاتكم والله استانسنا اليوم الصبح .. 
فاضل: افااا يا بومحمد ..
بومحمد: ليش يبه ؟
فاضل: ما قلت لنا عشان نطب وياكم .. 
الجد: كنت بطب وياهم بس خفت يخترب شعري .. 
الكل: اووووووب .. ههههههههه 
بوفارس: رووح يا شعرك .. 
بومحمد: يبه ..
الجد: شو فيكم .. هههههه .. حمد ..
بومحمد: هلا يبه .. 
الجد: الليله جهز الشيشه .. ضاربه في راسي من امس .. 
بومحمد: فالك طيب ..
محمد: ايه على الشيشه .. 
فارس: عاد جبتوا النكهات ؟
الجد: معاي معاي ..
علي: رووح .. 
الجد: هههههه .. 
عبدالعزيز ويوسف طلعوا يغسلون اياديهم .. بعدهم قام فاضل وفارس .. 
بومحمد: فاضل يبه .. 
فاضل: آمرني الغالي .. 
بومحمد: قولهم يجيبون الفواكه .. 
فاضل: ان شاءالله .. 
راح داخل وطلعت فيه ويهه مريم ..
مريم: هلا فاضل ..
فاضل: حيالله عروسنا .. 
مريم بخجل: الله يحيك .. 
فاضل: جيبوا الفواكه بدخلها الميلس .. 
مريم: ان شاءالله .. 
فاضل: ونادي لي الريم .. 
مريم وهي رايحه: اوكي .. 
مريم: اريام .. 
الريم: هلا ..
مريم: يبيج فاضل برا ..
الريم: زين .. 
طلعت ولقت فارس مع فاضل .. ترددت تروح .. بس استجمعت قواها وراحت صوبهم .. كانت تمشي وعيونها على فارس .. 
الريم: هلا فاضل ..
فاضل: جيبي لي من شنطتي ثياب ابي ابدل .. 
الريم: ان شاءالله .. 
ترها بتمشي عنهم .. 
فارس: شحالج الريم ؟ 
الريم ويها صار احمر: الحمدلله بخير .. انت شحالك ؟
فارس: طيب .. شدعوه ما تسلمين .. 
الريم مبتسمه: السموحه .. 
فارس: مسموحه .. 
راحت الريم داخل وهي ترجف .. دخلت غرفة الشباب وطلعت من شنطة فاضل ملابس .. سمعت تلفون يرن والرنه كانت ( عالي مستواه ) .. فضولها جبرها تشوف من تلفونه اللي يرن .. اول ما قربت من التلفون وقفت الرنه .. عقدت حواجبها وطلعت من الغرفه .. طلعت برا تنادي على فاضل ..
فاضل: الفضلي .. 
فاضل: هلا .. 
الريم: تعال خذ ملابسك .. 
فاضل: حطيهم عند المسبح بنروح هناك بعد شوي .. 
الريم: اوكي .. 
فيصل استانس مع جاسم وسلطان .. ركبوا البطابط .. وبعدين راحوا مع الشباب المسبح .. 
فارس: كلمت اختك فيصل ؟
فيصل: اي كلمتها .. 
فارس: وامك ؟
فيصل: للحين .. لان اختي فالجامعه .. اول ما ترجع البيت بتقول لامي اني اتصلت .. 
فارس تذكر جواله: تصدق نسيت جوالي داخل .. بروح اجيبه وبرجع .. 
عبدالله: بجي معاك .. 
فارس: تعال .. 
راح فارس وعبدالله ماسكه .. 
بومحمد: هالصغير وايد متعلق بفارس .. 
محمد: وايد يستحي المسكين .. 
بومحمد: وحليله .. حتى فارس مبين عليه حنون معاهم .. 
محمد: وايد يحبهم .. 
بومحمد: شلون الماده عندهم ؟
محمد: محرومين المساكين .. 
بومحمد: الله يعينهم .. الله يرزق فارس .. 
محمد: آمين .. 
دخل فارس الصاله و ماسك عبدالله .. 
ام فارس موجهه كلامها لاهيا .. 
ام فارس: هالولد وايد متعلق بفارس .. 
هيا مبتسمه: يجنن فديته .. خجول .. نادت فارس .. 
فارس: هلا عميمه .. 
هيا: جيب هالحلو هني .. 
فارس راح صوبهم .. عبدالله كان لازق في فارس وماسك يده .. 
هيا: تعال يبه .. 
فارس: خلك عندهم عبود .. الحين برجع .. 
هيا: فديته يجنن .. يذكرني بالجسمي فديته نتوف مثله .. 
فاطمه: والله هالصبي شكله مو غريب .. 
مريم: صح مادري من يبشه ؟ 
الريم: خرعتوا الولد .. تعال حبيبي .. 
راح عبدالله عند الريم .. 
الريم: عبدالله حبيبي كم عمرك ؟
عبدالله: انا عبود .. 
الكل: ههههههه ..
الريم: ولا تزعل يا عبود .. زين كم عمرك ؟
عبدالله: 8 سنين .. 
ايمان: العمر كله حبيبي .. تدري انك امور وتجنن ..
عبدالله مو فاهم شي: ها .. 
البنات: ههههههه 
هيا: شعرك حلو .. 
عبدالله: اختي تحلق لي .. 
هيا: ماشاءالله عليك .. 
فارس اول ما سمع عبدالله على طول دخل وخذه من عندهم .. 
فارس: يلا عبود نروح المسبح .. 
عبدالله: زين .. 
طلعوا وراحوا صوب المسبح .. كل الشباب طبوا المسبح وكانوا يلعبون ومستانسين .. 
فارس: يلا افصخ عشان اطب ..
عبدالله: ماعرف اسبح ؟
فارس: تعال بعلمك .. 
عبدالله: لا اخاف .. 
فيصل: عبود ليفوتك .. 
يوسف يلعوز فيصل: اي ليفوتك .. 
فيصل: ههههه ..
يوسف و علي مسكوا فيصل وحذفوه بعيد .. 
فيصل: ههاااااااي .. 
عبدالله ركض وطب ورا اخوه .. 
عبدالله: لا اخوي .. وطب الماي .. 
علي: هيييي الولد طب .. فارس ركض وعلي سبح له بسرعه .. طلعه علي بسرعه من الماي .. 
عبدالله يصيح: ابي اخوي .. 
فيصل يضحك: عبود شفيك نلعب .. 
راح عبدالله وحضن اخوه: فصول .. 
بومحمد تأثر بموقفهم .. تم يطالعهم بحنان .. الكل كان يطالعهم باعجاب .. 
فيصل: عبود عادي نلعب .. زين جي بللت ملابسك .. 
علي مبتسم: عادي بنعلقها تنشف .. وباس عبدالله .. ايه عليه اللي يخاف على اخوه .. 
فارس: وين تعلمت السباحه ؟
فيصل: فالمدرسه .. 
علي: تعال بابا خل افصخك هالملابس ونعلقها .. علي شل عبدالله على كتفه وراح معاه عند الطاوله .. فصخه ملابسه و علقها .. قعد عبدالله بشورت السباحه .. مسكه علي ونزلوا المسبح .. فارس فصخ اتي شيرت ونزل معاهم .. 
الجد: فروس شو هالجسم ؟
فارس: وين ؟
الجد: وجع تستعبط .. 
محمد: هههههه 
فارس: شدعوه يدي .. 
الجد: وين تتمرن ؟
فارس بخبث: ليش ؟
الجد: فروس لو ما تكلمت بابلحك بالخيزران .. 
فارس: زين زين .. 
الجد: وين تتمرن ؟
فارس: ما تمرن في مكان يدي .. بس اركض كل يوم ساعه .. 
الجد: وين تركض ؟
فارس: على البحر .. 
الجد: اي ي ي .. بس عليك جسم ما عليه كلام .. 
فارس: احم احم ..
محمد: لا من زين جسمه .. 
عبدالعزيز: اي من زين جسمه .. 
الجد مبتسم: احلى من جسم بوسعود مافي .. 
عبدالعزيز: عاش الكشخه عاش .. 
الكل: هههههه .. 
على العصر تجمعوا البنات والشباب كلهم صوب البانشيات والبطابط .. 
خالد: مريم تعالي وراي .. 
مريم: لأ مابي .. 
خالد: امشي يلا .. 
فاطمه: مريوم روحي .. 
مريم: مابي .. 
نزل خالد من البانشي وسحب مريم .. كانت مستحيه .. 
هيا: مرايم روحي يمه .. 
مريم: مابي .. 
قرب خالد من البانشي ورفعها .. وركب جدامها .. 
خالد: مسكي كتوفي عدل .. 
مريم: مابي نزلني .. 
خالد حرك عنهم بسرعه عشان يلعوز مريم ويختلي بها .. 
مريم مسكته بقوه وهي منزله راسها ومغمضه عيونها من الخوف .. راحوا بعيد عن الاهل .. وفق خالد البانشي والتفت على مريم .. مريم كانت متمسكه بكتوفه ومغمضه عيونها .. 
خالد: مرايم .. 
مريم: خالد خايفه .. 
خالد: من شو خايفه حياتي .؟ 
مريم: صوتها يخوف .. وبعدين اخاف اطيح .. 
خالد مبتسم: صوتها جي عاد شو نسوي .. بس دامج معاي لا تخافين من شي .. لا من الطيحه ولا غيره .. 
مريم ابتسمت ونزلت راسها .. 
خالد: الحين تمسكي فيني عدل بنروح بعيد .. 
مريم: لا خالد مانبي بعيد اخاف .. 
خالد: شو قلت لج الحين .. 
مريم بخضوع: ان شاءالله .. 
شغل خالد البانشي .. ومريم مسكت كتوفه .. 
خالد: حبيبتي مسكيني من خصري احسن .. 
مريم: ها .. يعني احضنك ..
خالد: اي .. تمسكي بقوه .. 
مريم طوقت خصر خالد: ان شاءالله .. 
خالد ساق البانشي بسرعه ومريم من الخوف حضنت خالد بقوه وحطت راسها على ظهره وغمضت عيونها ..
خالد " فديتج يا مريم يالرقيقه .. الله لا يغير علينا " .. تم يلفلف بمريم وهي متمسكه بالقوه .. 
...............


اما عند الشباب والبنات فالعزبه كان الوضح غير .. يوسف وفاطمه كانوا اسعد اثنين من بين الموجودين ..
فارس: يمه يلا ركبي وراي .. 
ام فارس تضحك: هههههه الله يغربل سوالف يا فروس ..
فارس: من صجي يمه يلا ركبي وراي ..
ام فارس رجعت خطوتين ورا: لا يبه لا ..
فارس نزل من البانشي: يلا يمه .. 
ام فارس: ووووي .. لا يبه مابي .. 
فارس: تكفين الغاليه .. عشاني ..
بوفارس: روحي شوي .. 
ام فارس مسكت يد فارس: زين بس شوي شوي يبه ..
فارس مبتسم: ان شاءالله .. 
ركبت ام فارس وهي خايفه .. تمسكت بفارس .. اول ما تحركت البانشي ام فارس صرخت ..
ام فارس: واااي .. نزلني ..
الكل: ههههههههه .. 
فارس: يمه للحين ما حركت شو فيج .. 
ام فارس: مابي نزلني .. 
بوفارس: حرك فارس .. روح ..
ام فارس: الحقوني .. 
فاطمه: تجنن ماما .. ههههه 
يوسف " فديتها الدلوعه " ..
فارس خذ لفه سريعه مع امه بعدين رجعها .. نزلت ام فارس وهي متخرعه ..
ام فارس: وووي بسم الله شلون تركبونها هاذي تخوف .. ماشاءالله عليكم .. 
عبدالله: فارس ابي اسوقها .. 
فارس: تسوقها مره وحده .. 
الكل ضحك على عبدالله: هههههههه 
فارس: تعال بخليك تسوق .. الا فيصل اخوك وينه ؟
عبدالله: مع جاسم وسلطان .. 
بوفارس: اندمجوا مع بعض ماشاءالله عليهم .. 
فارس ابتسم: يلا بوعابد .. 
عبدالله مستانس: ياااااي .. عاد خل نسوق بسرعه .. 
فارس: ما يهمك ..
ام فارس: شوي شوي على ولد الناس ..
فارس: ان شاءالله .. 

حرك فارس البانشي وطار فيها .. غبر عليهم وهو يضحك .. 
فارس: شفت شلون غبرنا عليهم ؟
عبدالله: فله والله .. سوق بسرعه .. 
فارس: مقلوع الولد .. 
يوسف كان يراقب فاطمه من بعيد ولاقدر يشل عيونه من عليها .. وفاطمه كانت تطالعه من تحت لي تحت .. 
عبدالعزيز: ايماني امشي وراي .. والريم ورا فاضل .. همس لفاضل .. خل نلعوزهم ..
فاضل غمز له: صار .. يلا الريم .. 
فاطمه: وانا .. 
يوسف كان راكب البانشي ونزل منها .. فاطمه انحرجت .. 
علي: مو مشكله يا بوخليفه .. الحين بيرجع فارس وبيركبون معاه .. 
يوسف: لا عادي .. ركبوا انتوا الحين .. 
علي: يا ريال خذ راحتك .. 
يوسف ركب البانشي: زين اركب وراي خل انلعوزهم .. 
علي ابتسم بخبث: قدام يا ريال .. 
فاطمه كانت تشوف يوسف وهي مبتسمه .. 
بوفارس: حبيبة ابوها تعالي انا بنقز فيج .. 
فاطمه بوناسه: الله بابا بيسوق فيني .. حره ايمانو ..
ايمان: لا بابا انا ابي معاك .. 
بوفارس: روحي مع عزوز .. 
ايمان: لالالالالا
فاطمه كانت تحر ايمان ورهي راكبه ورا ابوها: موتي حره انا مع بابا .. حضنت ابوها بقوه .. 
يوسف مات على حركات فاطمه " ايه على الدلع .. والله الدلع يغار منها " .. 
حركوا البانشيات وطلعوا من العزبه .. 
هيا: شوي شوي .. 
ما سمعوها لانهم طلعوا بسرعه ورا بعض .. عبدالعزيز وفاضل بهدلوا الريم وايمان .. والبنات كانوا يصارخون 
ايمان: لا لا .. شوي شوي .. عزوز باموت ..
عبدالعزيز: ههههههه 
الريم: ابي امي .. خلاص وقفوا ..
فاضل وعبدالعزيز كانوا يستعرضون ويغبرون على بعض .. وكانوا يسوقون بسرعه خوفت البنات .. يوسف وفاضل اللي كانوا في بانشي وحده كانوا يسابقونهم .. 
فاضل: يالربع فوق فوق ..
الريم طالعت فوق: يا ويلي .. وحضنت فاضل بقوه .. 
يوسف داس وصعد فوق بسرعه .. و وراه فاضل وبعدهم عبدالعزيز .. اما بوفارس كان وراهم بس يمشي على هونه وفاطمه كانت مستانسه وتضحك على الريم وايمان .. 
فاطمه: لعوزوهم الشباب ..
بوفارس: ههههه .. محد قالهم .. انا اشوف فضول وعزوز يتناقزون .. 
فاطمه: هههههه .. مساكين .. شوف صعدوا فيهم فوق .. 
بوفارس: تمسكي فيني عدل عشان نصعد وراهم .. 
فاطمه: ان شاءالله .. 
ساق بوفارس بسرعه وركب ورا الشباب .. لقى الشباب واقفين .. الا يوسف وعلي كانوا يدورون بالبانشي ..
بوفارس: ههههه .. ها يا بنات ؟
الريم: عمي ركبنا معاك ..
ايمان: الله يخليك بابا ..
فاضل وعبدالعزيز: ههههههه .. 
بوفارس: عساكم .. 
البنات: لا لا لا ..
بوفارس: يلا نرجع .. 
علي ويوسف نزلوا بسرعه لدرجة انهم كانوا بينقلبون ..
بوفارس: شوي شوي يا عيال ..
فاطمه " فديته " .. 
عبدالعزيز وفاضل بهدلوا الريم وايمان .. البنات كانوا يترجونهم .. بس الشباب كانوا يضحكون عليهم ويلعوزونهم زياده .. رجعوا العزبه والبنات او ما وقفت البانشيات نزلوا وهم معصبين على الشباب ..
الريم: سخافه فيكم انتوا الثنين ..
ايمان: توبه اركب معاك يا عزوز ..
الريم: وانت بعد يا فضول ..
فاضل: هاي جزانا ونسناكم ..
عبدالعزيز: ما يبين في عيونكم .. خلاص فضول ما نركبهم مره ثانيه ..
الريم: من يقول ان بنركب معاكم مره ثانيه ..
ايمان: في احلامكم .. 
دخل فارس اللي كان معاه عبدالله .. 
فارس: ها بهدلوكم .. ههههههه
ايمان: اي اضحك شعليك ..
عبدالله مبتسم: شفناكم .. كنتوا تصرخون .. هههههه 
الكل: هههههه ..
الريم: زين جي حتى اليهال يتمسخرون علينا .. 
فاضل: انتوا وايد مسوين نفسكم رقيقات .. واااي شوي شوي .. ابي امي .. كان يقلدهم فاضل ..
هيا: جي سويتوا .. فشلتونا ..
ام محمد: سمالله على البنات .. تعالوا فديتكم .. 
بوفارس: محد مستانس الا الشيخه .. 
فاطمه ابتسمت وباست راس ابوها .. 
ايمان: وعلوه ورفيجكم غبروا علينا .. 
علي: ههههه .. انا مالي خص هاي يوسف .. 
يوسف انحرج لان كل الانظار توجهت له .. 
يوسف: احم .. فاضل وعبدالعزيز هم السبب ..
بومحمد: ادري بهم .. 
بوفارس: شفتهم يتغامزون .. 
فاضل وعبدالعزيز طالعوا بعض: ههههههههه .. 
فاضل: بس بصراحه ونسناكم يالبنيات ..
الريم: وايد ونستوا البنيات .. 
فارس: فطيم تعالي بخليج تسوقين .. 
فاطمه بوناسه: والله ..
فارس: اي تعالي .. عبود انزل .. 
عبدالله: ان شاءالله .. نزل وراح عند علي .. 
ركبت فاطمه جدام فارس فالبانشي وفارس كان وراها .. 
ايمان: اي فطوم دلوعتك ..
ام فارس: بس اشتغلت سمفونية ايمان مع فطيم وفارس ..
هيا حضنت ايمان: فديت اللي تغار .. 
ايمان: آآه عميمه عوضيني بشوية حنان لميني بقوه .. 
الكل: هههههه .. 
فارس: حدكم عن دلوعة فارس .. 
فاطمه: ههههه .. ايمانوا تضحك ..
فارس: احب العوزها .. 
يوسف " فديتها دلوعة فارس والله " .. وكان يطالها باعجاب .. 
حرك فارس .. وحركوا وراه عبدالعزيز وفاضل .. وعلي ركب بانشي بروحه وركب معاه عبدالله .. ويوسف ركب بانشي بروحه .. 
ام فارس: شوي شوي على الولد يا علي ..
علي: ان شاءالله .. 
فاطمه كانت مستانسه انها تسوق البانشي وان يوسف قريب منها .. وهم طالعين من العزبه دخلت سياره عليهم كلهم التفتوا على السياره وسلموا على الشخص اللي فيها .. 
سلمان: شحالكم يالربع .. وعيونه على فاطمه .. 
علي: حيالله بوخليفه .. تفضل حياك .. 
عبدالعزيز: انا برجع مع بوخليفه .. فضول تعال معاي ..
فاضل: ان شاءالله .. 
سلمان: الا طايرين بالبانشيات .. 
فاضل: فاتك يا ريال .. 
دخلوا عبدالعزيز وفاضل مع سلمان .. بومحمد شاف سلمان وراح له .. ولحقه بوفارس ..
بومحمد: حيالله بوخليفه .. ما بغيت تشرفنا ..
سلمان: السموحه بس ما قدرت اخلي الاهل بروحهم ..
بومحمد: بغيناك تجي تتغدا معانا اليوم .. 
سلمان: بكره ان شاءالله .. 
بومحمد: باذن الله .. 
سلمان: شحالك بوفارس ؟
بوفارس: هلا والله .. طيب طاب حالك .. انت علموك ؟
سلمان: الحمدلله .. مرتاحين والله ..
بوفارس: الحمدلله .. تعال حياك .. عزيز القهوه يبه ..
عبدالعزيز: ان شاءالله ..
دخلوا الاستراحه مع سلمان وقلطوه .. وتموا يسولفون .. 
سلمان: ماشاءالله عزبتكم مرتبه ..
بومحمد: هاي اول مره تجي ؟
سلمان: لا جاي من قبل مع الشباب .. بس عجبتني مرتبه وكل سبل الراحه والوناسه فيها .. 
بومحمد: الله يخلي لنا الوالد .. هو اللي مهتم فيها ..
سلمان: الا الوالد وينه .؟
بوفارس: مشغول مع شيشته .. 
سلمان: هههههه .. الله يخليه لكم ..
بومحمد: تسلم والله .. ضربت في راسي الشيشه .. قوموا نروح له ..
سلمان: وانا بعد .. يوم قلتوا شيشه بغيتها ..
بوفارس: يلا .. 
راحوا عند الجد وسلم عليه سلمان .. وقعدوا يشيشون اربعتهم ويسولفون .. 
عبدالله: روح بسرعه ..
علي: لا بابا خلنا جي احسن ..
عبدالله: فارس كان يروح بسرعه .. يلا عاد ..
علي: لا يبه .. فروس مينون انا مو مينون مثله .. 
عبدالله: زين بس خل نسابقهم ..
علي مبتسم: فالك طيب .. وداس علي .. وعداهم .. 
فاطمه: قوله شوي شوي الولد معاه ..
فارس: ما عليج من هالولد مقلوع .. 
فاطمه: تصدق شكله مو غريب علي .. مادري من يشبه ؟
فارس يغير الموضوع: زين اختي شو فيج تمشين شوي شوي .. دوسي شوي ..
فاطمه: ههههه .. زين .. الا محمد وينه ؟
فارس رفع حاجب: حمودي عايش عالم ثاني مع زوجته ..
فاطمه: وانا اقول مالهم حس كلش .. 
فارس: الله يهنيهم .. " واتمنى محمد يعقل عن اللي يفكر فيها " .. 
فاطمه: ان شاءالله .. وعقبال ما تختلي بزوجتك يا فارس .. 
فارس مبتسم: هههههه ..
فاطمه: ليش تضحك ؟
فارس: ولا شي .. 
يوسف: بونايف ..
فارس: عيونه .. 
يوسف مبتسم: فديت عيونه والله .. تعال لقينا ضب ..
فارس: اختي شوي ايدج خل اروح صوبهم ..
فاطمه: شو لقوا ؟
فارس: ضب ..
فاطمه: يا مامي .. 
فارس: هههههه .. 
راح صوبهم وكان علي ماسكه .. وعبدالله مستانس .. 
فارس: وحليله صغيرون .. 
علي: فطيم تعالي شوفيه .. 
فاطمه: اشوفه من هني .. 
علي قرب من فاطمه: عيل انا باجيج .. 
فاطمه بخوف: لا لا لا ..
لا شعوريا يوسف خذ الضب من ايد علي ..
يوسف: شفيك ياخي ..
علي وفارس استغربوا ردة فعل يوسف ..
علي: كنت بخوفها بس ..
عبدالله: عطني اشيله شوي ..
علي التفت على عبدالله: ماشاءالله عليك .. ما تخاف ..
عبدالله: عادي ما يخوف ..
فارس: ماشاءالله عليك .. 
يوسف عطى عبدالله الضب: هاك يالبطل .. 
عبدالله: ناخذه معانا نوريهم فالعزبه ..
علي: ولا يهمك بوعابد .. يلا وراي .. 
رجعوا العزه وفاطمه ركبت ورا فارس وكانت مستانسه من حركة يوسف .. 
فاطمه وهي حاضنه فارس وحاطه راسها على ظهره " فديته والله .. يفازع لي ويخاف علي " 
رجعوا وعبدالله ماسك الضب وركض فيه صوب فيصل وجاسم وسلطان .. 
عبدالله: صدنا ضب ..
فيصل: وووع الله يلوع جبدك يا عبود قطه من يدك ..
عبدالله كان يخرهم فيه: بوووو .. هههههههه 
سلطان: وده عنا .. 
جاسم: هيييي .. مناك بعيد بعيد ..
عبدالله: ههههه يالخوافين .. ركض ورهم وهو شايل الضب .. تعالوا يالخوافين .. 
الربع ركضوا من الخوف .. راحوا صوب بوفارس وبومحمد وسلمان والجد .. 
سلطان: الفزعه ..
بومحمد: شو فيكم ؟
جاسم: عبود ماسك ضب .. 
بومحمد: بعدي عليه .. 
بوفارس: مالت عليكم يالخوافين .. 
عبدالله وصل: هههههه يالخوافين .. 
سلمان كان يطالع عبدالله واستانس عليه .. 
الجد: بعدي عليك يا ولد .. تعال اشوفه .. 
عبدالله راح عند الجد: علي لقاه ومسكناه .. شوفهم خايفين .. 
فيصل: عبود الله يلوع جبدك .. 
سلطان: شكله يلوع الجبد .. شلون شايله .. 
بومحمد: ايه عليكم .. والله انك خطير يالنتفه .. مب هين بعد ..
سلمان: ماشاءالله عليك .. 
الجد: صغير هالضب .. هاك يبه روح الحقهم هالمخدين .. 
عبدالله: ههااااااي .. وركض وراهم .. 
سلمان: من ولده هاذي ؟
بوفارس: ولد رفيج فارس .. والثاني اخوه اللي لابس فانيله سوده ..
بومحمد: اسأل محمد عنهم من شوي .. يقول انهم مساكين ابوهم فقير .. ويعورون القلب .. 
بوفارس: ما جاب لي طاري فارس .. الله يعينهم ..
الجد: جزاه الله خير فارس .. والله انه ريال .. 
سلمان: جزاه الله خير فرحهم .. 
علي: يوسف شوف عبود لته الصبيان مع الضب .. 
يوسف: ههههه .. والله جريء ماشالله عليه ..
علي: يجنن .. حبيته وايد .. شفته عند المسبح يوم طب حق اخوه ..
يوسف: عور قلبي والله .. صج حنون .. 
علي: الله يخليهم حق بعض .. 
الحين بعيد عن البانشيات والشيشه .. والضب .. خخخخخخخخخ .. 
محمد كان مع ساره يتمشون حول العزبه في الجو الحلو .. الهوا يلعب بخصلات ساره .. ومحمد سرحان بعيونها فرشوا لهم بسطه وقعدوا عليها ..
محمد: فديت ساره شيخة البنات .. 
ساره: محمد ابي اقولك شي ..
محمد: قولي يا بعد محمد وهله ..
ساره حطت يدها على ويهه ولامست شفايفه باصابعها .. قربت شفايفها من اذنه وهمست ..
ساره: احبك يا محمد ..
محمد: آآه يا ساره .. رويتيني بهالكلمه .. من متى وانا انتظرها .. ريحتيني فديت قلبج .. 
ساره: باعوضك الليالي اللي غبت فيها .. ذيك الايام مرت علي بصعوبه .. 
محمد حط صبعه على شفايفها: ششششش .. حياتي اللي صار قبل من الماضي ومانقدر نغير فيه شي .. بس نقدر نسوي لمستقبل احسن .. صح؟
ساره: صح يا محمد .. فديتك يا قلبي .. 
محمد: زين سويره حياتي .. 
ساره: آمرني ..
محمد: ما تفكرين في اخو او اخت حق نايف وناصر ؟
ساره: والله يا محمد انا اشوف انهم بعدهم صغار .. بس دام هاي رغبتك حاضرين لك ..
محمد: مشتاق اشيل ياهل بين ايديني .. 
ساره: ونايف وناصر ؟
محمد: كبروا الله يحفظهم .. 
ساره مبتسمه: فديتك يا محمد .. 
محمد مسك يد ساره وباسها " اوعدج اني مافكر في غيرج .. فاطمه بنت عمي و بغض النظر عنها وهي طول عمرها بتم اختي .. اوعدج يا ساره " .. 
ساره: محمد حبيبي شو اللي تفكر فيه ؟
محمد: ولا شي حياتي .. انسدح على الارض وحط راسه في حضن ساره .. .. ساره كانت تغلغل اصابعها في شعر محمد ومحمد كان مغمض عيونه مبتسم .. .. 
غابت الشمس .. وكان منظر الغروب رائع .. خالد كان يتمشى مع مريم .. محمد كان عايش عالم ثاني مع ساره فارس كان يكلم مناف .. 
مناف: هلا حياتي .. 
فارس: شو اخبارج حبيبتي .. 
مناف: الحمدلله .. انتوا شخباركم ؟
فارس: الحمدلله .. اخوانج مستانسين والله .. 
مناف مبتسمه: جزاك الله خير يا فارس .. طلعتهم من جو البيت .. 
فارس: فديتج يا حياتي .. خلينا من اخوانج الحين .. طمنيني عليج ؟ 
مناف: انا طيبه فديتك .. 
فارس بهمس: وحشتيني .. 
مناف عضت شفتها: وانت بعد وحشتني يا فارس .. 
فارس: فديتج يا قلبه انتي .. 
مناف: شسويت اليوم؟ 
فارس: بالعافيه قعدت من النوم .. يدتي طفرتني لين قعدت .. 
مناف: ههههههه .. وحليلها للحين تغربلها انت ..
فارس: لين بكره بعد .. 
مناف: زين حبيبي بعد شسويت ؟
فارس: والله ركبت الخيل مع ولد عمي .. 
مناف: ماشاءالله عليك خيال يا فارس .. اسم على مسمى .. 
فارس: كلج ذوق الغاليه .. 
مناف: زين كمل يا حياتي ؟ 
فارس: اموت فيج لي قلتي حياتي .. 
مناف بخجل: عاد فارس .. 
فارس: عاد مناف ..
مناف: فديتك كمل عاد ..
فارس: ههههه .. ان شاءالله .. وين وصلنا .. اي يوم ركبنا الخيول انا و ولد عمي .. وبعدين نزلنا المسبح شوي وعقب طيرنا بالبانشيات ..
مناف: شلون ؟
فارس: كنا نستعرض .. اقولج عبود اخوج مقلوع .. استخف على البانشيات .. يجنن فديته ..
مناف: فديت قلبه والله .. 
فارس: ليفوتج .. ولد عمي صاد ضب .. وخذه عبود منه .. وتم يلاحق الصبيان جننهم .. 
مناف: هههههه .. فديته والله .. وفيصل شخباره ؟
فارس: لا فيصل اندمج بسرعه مع عيال عمي واخوي الصغير .. عكس عبود ..
مناف: ليش شفيه عبود ؟
فارس: كان طول الوت لازق فيني .. ولا يروح عند حد .. وبعدين خذ علينا .. بس ترا طول الوقت معاي .. توقعته يندمج مع الصبيان اللي بسنه بس اندمج معانا اكثر .. ولد عمي وايد حبه .. 
مناف: فديتهم والله .. جزاك الله خير يا فارس .. 
فارس: حاضرين الغاليه .. 
مناف: زين متى بترجعهم ؟
فارس: تو الناس .. خل يستانسون ويتعشون وبجيبهم .. امج كلمت فيصل؟
مناف: اي من شوي .. اول ما رجعت من الجامعه اتصلت له وكلم امي .. 
فارس: زين خليهم يباتون معانا ؟
مناف: لا حبيبي .. امي ما راح ترضى .. وبكره عندهم مدارس .. 
فارس: زين يغيبون .. الا بكره اخر يوم بالاسبوع ..
مناف: مادري عن امي .. بس ماتوقع توافق .. لو تشوفها اول ما دخلت .. 
فارس: شو فيها ؟
مناف: قاعده وحاطه يدها على خدها .. متملله من دونهم .. تبيها تنام من دونهم .. مستحيل .. 
فارس: عيل بكره لي رجعوا من المدرسه بعد بمرهم .. 
مناف: كلم فيصل خل يقول لامي .. 
فارس: ان شاءالله .. 
.....................

تم فارس يكلم مناف .. وهو فرحان وعايش بعالم الحب وياها .. سلمان قعد مع الشياب بعدين خذوه الشباب عنهم وراحوا يتمشون فالظلام صوب اصطبلات الخيول .. فارس بعد ما خلص مكالمته انضم لهم .. ومحمد بعد مارجع مع ساره وصلها للفيلا وانضم للشباب .. وعبدالله اخو مناف كان طول الوقت مع الشباب اما فيصل وسلطان وجاسم وفهد كانوا يلعبون ببرأه .. جهز العشا وراحوا الريايل يتعشون في الميلس والحريم تعشوا فالصاله .. كانت الساعه 9 ونص تقريبا .. الشباب توتبوا وحسوا بخمول .. كل منهم حذف نفسه على كرسي فالاستراحه وهم يطالعون التلفزيون .. اما الحريم والبنات كانوا قاعدين صوب المسبح ويسولفون بوناسه .. 
فارس: حمودي تجي معاي نوصلهم ..
محمد: اكيد يا عيوني من غير ما تطلب يا قلبي ..
خالد: حالتهم صعبه هالزوجين .. 
سلمان وعلي: ههههه .. 
فارس: ليش هالغيره ؟
خالد: اي غيره الله يخليك ..
محمد: قوم يا قلبي قوم نروح عنهم .. 
سلمان: وحليلكم .. الله لايغير عليكم ..
فارس مبتسم: هاي الكلام الحلو .. مو كلام الغيره يا فروس .. 
الكل: هههههه .. 
خالد: انا من ملجت وانت مستلمني يا فروس .. 
فارس: اكيد بستلمك .. ماخذ اختي بعد ..
خالد: يعني عشان ماخذ اختم بتذلني .. اوريك يا فروس .. 
فارس: هههههه .. 
محمد: يلا فروسي ..
فارس: وراك الغالي .. عبود روح ناد اخوك يبه ..
عبدالله: ان شاءالله .. 
فارس: عن اذنكم يا جماعه خل اجيب اغراضهم من داخل .. 
خالد: اذنك معاك الشيخ .. 
طلع فارس من الاستراحه وراح الفيلا .. 
فارس: درب .. 
هيا: لحظه ابوي .. 
الريم و ساره لبسوا شيلاتهم .. 
هيا: ادخل فديتك .. 
دخل فارس وهو منزل راسه .. راح الغرفه وخذ شنطة فيصل وطلع .. وهو طالع تنحنح .. 
فارس: احم احم ..
ام فارس: طوف يبه .. 
الريم كانت تراقب فارس وهي مبتسمه .. انتبهت لها فاطمه .. 
فاطمه " معقوله كلام فارس صح .. الريم تحب فارس .. بس ليش فارس ما يفكر فيها ؟ عمرها مو عذر .. معقوله فارس اخوي يحب من صجه .. يعني يحب اللي يكلمها ؟ لازم اعرف واكتشف السالفه " .. طلع فارس شايل الشنطه .. نادا على فيصل وعبدالله .. 
فارس: عبود .. 
عبدالله طلع راسه من دريشة السياره: هههههه .. احنا هني ..
فارس مبتسم: هههههه .. على بالي للحين مع العيال .. 
ركب السياره ومحمد اللي كان يسوق ..
فارس: استانستوا يا شياب .. 
عبدالله مستانس: اي ي ي ي .. 
فيصل مبتسم: اي والله استانسنا .. ما قصرت يا فارس ..
عبدالله: مشكور .. مممممم 
فارس: قول يبه ؟
عبدالله: ابي اقعد عندك جدام .. 
فارس مبتسم: تعال يبه .. فيصل في لحاف اسود ورا جيبه ..
فيصل: ان شاءالله .. 
عبدالله قعد في حضن فارس .. فارس خذ اللحاف الاسود ولحفه فيه .. عبدالله كان مستانس وايد .. وهم فالدرب حط راسه على صدر فارس ونام من التعب .. محمد التفت وشاف منظر فارس وهو حاضن عبدالله بحنان .. 
محمد " فديتك يا فارس حنون والله حنون .. ان شاءالله نشوف عيالك " .. اما فيصل اللي كان قاعد ورا اتصل باخته .. 
مناف: هلا حبيبي ..
فيصل: شلونكم؟ 
مناف: الحمدلله ..
فيصل مبتسم: امي وين ؟
مناف: داخل .. تبي تكلمها فديتك ؟
فيصل: لا بس كنت اسأل عنكم .. 
مناف: استانستوا ؟
فيصل: وايد .. اول مارجع البيت بقولج كل شي ..
مناف: وين عبود حبيبي ؟
فيصل: نايم .. 
مناف: فديت قلبه .. زين متى بترجعون ؟
فيصل: راجعين الحين .. 
مناف: تعشيتوا ؟
فيصل: اي الحمدلله .. 
مناف: بالعافيه فديتك .. 
فيصل: الله يعافيج .. زين يلا مع السلامه .. 
مناف: مع السلامه .. 
سكر منها وفارس عرف ان فيصل كان يكلم مناف .. ابتسم وهو يفكر في مناف .. وصلوا بيت مناف ..
فارس: فيصل: دخل الشنطه وتعال خذ اخوك .. 
فيصل: ان شاءالله .. 
خذ الشنطه ودخل البيت .. 
ام مناف: هلا يبه ..
فيصل حضن امه: يمه استانسنا وايد اليوم .. 
ام مناف مبتسمه: الحمدلله .. 
مناف: هلا فيصل ..
فيصل: هلا والله مناف .. 
ام مناف: وين اخوك ؟
فيصل: نايم .. 
ام مناف: يمه روحي جيبي اخوج ماقدر اروح ريولي تعورني .. 
مناف: ها .. 
ام مناف: روحي جيبي اخوج .. لاتعطلون الريال ..
مناف: ان شاءالله .. راحت لبست عبايتها وطلعت .. اول ما فتحت الباب ورفعت راسها .. شافت فارس قاعد فالسياره وعبدالله في حضنه .. كان منظر فارس حلو و مؤثر .. فارس اول ما شاف مناف فز قلبه لها ..
فارس: فديت هالشوف والله .. 
محمد التفت على باب بيت مناف .. و بطل عيونه باللي شافه .. 
محمد " لا اله الا الله .. هاي اللي خذت قلب فارس .. والله يحق له تاخذ قلبه هالملاك .. ماشاءالله عليها " .. محمد انبهر بجمال مناف .. 
فارس: افتح لي الباب محمد ..
محمد: ان شاءالله .. مد يده صوب مقبض الباب وفتح الباب لفارس .. فارس نزل وهو مو مصدق عيونه .. نزل من السياره وهو شايل عبدالله اللي كان نايم .. مشى صوب مناف اللي كانت واقفه ومنزله راسها من الخجل .. فارس قرب منها .. 
فارس: فديت قلبج يا قلبه انتي .. 
مناف منزله راسها: هلا فديتك .. 
فارس وقف يطالعها بحب وحنان .. 
مناف: هات عبدالله عنك .. 
فارس عطاها عبدالله: ياليتني عبدالله عشان احط راسي على صدرج .. 
مناف: فارس بطل ايدي .. 
فارس قرب عبدالله من مناف .. ولما هي مدت يدها تحت راس عبدالله فارس مسك يدها .. 
فارس: ان شاءالله .. والله ما ودي اترك يدج يالغاليه .. 
مناف: فديتك .. امي بتطلع .. 
فارس مبتسم: فديتك قربج يا قلبه ..
مناف نزلت راسها: زين حياتي لازم اروح .. 
فارس: يا خساره .. بتروحين داخل .. شفتي اللحاف الاسود اللي مغطي به اخوج .. تغطي فيه الليله .. هاي لحافي اللي احبه وايد .. 
مناف مبتسمه: ان شاءالله حبيبي .. ابتعدت عن فارس خطوتين .. صدت عنه ودخلت البيت .. 
فارس: نادي لي فيصل .. 
اول مادخلت مناف نادت فيصل اخوها .. 
مناف: فيصل الريال يبيك برا .. 
فيصل: ان شاءالله .. طلع فيصل عند الباب .. 
فارس: ها يبه تامروني على شي .؟
فيصل: لا والله ما قصرت .. امي كانت بتجي تكلمك بس تعبانه وماتقدر تجي .. 
فارس: ما تشوف شر .. زين تبون امركم بكره ؟
فيصل مبتسم: والله ودي .. بشوف امي وبرد عليك بكره .. 
فارس: خلاص انتظر اتصالك يبه .. لو بغيتوا شي اتصلي زين يبه ..
فيصل مبتسم: ان شاءالله .. مشكور يا فارس .. وايد استانسنا اليوم .. 
فارس: الحمدلله .. زين فديتك يلا ادخل و روح ارتاح بكره وراك مدرسه .. 
فيصل: ان شاءالله .. 
فارس: مع السلامه يبه .. سلم لي على الوالد .. 
فيصل: يبلغ .. الله وياك .. 
دخل فيصل البيت .. فارس ركب السياره وهو يبوس يده .. 
محمد: يه استخفيت ؟
فارس: ها ؟
محمد: شو فيك تبوس يدك ؟
فارس مبتسم: ولا شي .. 
محمد: فروس اقولك شي .. 
فارس: تفضل .. 
محمد: ماشاءالله عليها ملاك .. 
فارس ابتسم: وتلومني يا محمد .. 
محمد: الله يحفظها على هالجمال .. 
فارس تنهد: آآآآآآه .. 
محمد: سمالله عليك من الآآه .. بيعنا فالسوق ..
فارس: اشتريك يالغالي .. بس .. وسكت 
محمد: بس شو ؟
فارس: خايف من الجاي .. 
محمد: توكل على ربك يا فارس .. واللي ربي كاتبه بيصير ..
فارس: والنعم بالله .. غمض عيونه وهو مبتسم .. 
كملوا دربهم للعزبه وفارس مستانس .. اتصل بمناف .. ومحمد كان يسوق بهدوء معيش فارس الجو .. 
فارس و محمد طلعوا من فريج بيت مناف متجهين للعزبه .. فارس كان يكلم مناف .. 
فارس: فديت ايدينج الناعمات يا قلبه ..
مناف باحراج: فارس تدري انتي للحين ارجف .. 
فارس مبتسم: ليش حبيبتي ؟
مناف: ما توقعت هالحركه ..
فارس: فديت قلبج يا مناف .. كان ودي اضمج من شوقي لج ..
مناف انحرجت وما ردت .. تموا ساكتين فتره .. وفارس كان مغمض عيونه ومبتسم .. 
فارس: تعرفين وش اشوف في ظلمة عيوني ؟
مناف بوناسه: وش تشوف ؟
فارس: اشوفج وانا ماسك ايدج .. 
مناف: فديت قلبك يا فارس .. 
فارس: للحين اشم ريحتج في يدي .. واي فديت هالريحه والله .. 
مناف بدلع: عاد فارس .. 
فارس: انتي تقولين عاد فارس .. انا اطير من اسمع هالكلمه .. 
مناف بوناسه: ليش؟
فارس: اموت لي قلتيها .. تذبحيني بدلعج .. احس الدلع منج وفيج .. 
مناف: لا تبالغ حياتي .. 
فارس: ما بالغ يا قلبه .. اتكلم جد .. انتي غير كل البشر .. عفويه بكل تصرفاتج .. بريئه .. هاديه .. نعومه .. والله لساني يعجز عن وصفج يا مناف .. 
محمد سمع اخر جمله قالها فارس لمناف ..
محمد " الله يكتبكم من نصيب بعض ويستر عليكم " .. 
مناف: فديت قلبك يا فارس .. وانت ما عليك زود .. وسكتت 
فارس: كملي .. 
مناف: احم .. 
فارس: كملي عشان خاطري .. 
مناف: وش اكمل يا قلبي .. 
فارس: كملي ارجوج .. 
مناف غمضت عيونها وتكلمت: فارس .. اشوف فيك الرجل الوسيم .. الطيب .. الحنون .. قلبك كبير .. كلامك حلو صوتك يجنن .. انت انسان نبيل .. انت انسان اخلاقك عاليه .. مهذب .. وبصراحه شكلك الخارجي له دور .. جاذبيتك .. نظراتك .. حركاتك العفويه .. ابتسامتك .. يا ويلي على ابتسامتك .. لي ابتسمت وانت رافع حاجب .. تجنن يا فارس .. 
فارس: مبتسم: اموت فيج وفي كلامج .. اموت في احساسج .. انتي كلج على بعضج روعه .. 
مناف منحرجه: فديت قلبك يا فارس .. 
فارس: لحظه يا قلبه .. التفت على محمد .. حمودي وقف عند الماركت ابي اخذ اغراض .. 
محمد: عيوني لك يا بونايف .. 
فارس غمز له: هلا يا قلبه انتي .. 
مناف: شفيك حبيبي ؟
فارس: بانزل الماركت باخذ لي شوية اغراض .. شو في خاطرج حبيبتي ؟
مناف مبتسمه: مابي شي حبيبي .. 
فارس نزل من السياره: خلج معاي عالخط وانا اشتري ..
مناف: ههههه .. ليش يعني ؟
فارس: ابيج على طول معاي وفي كل شي ..
مناف: ان شاءالله .. 
فارس: حمودي بتنزل .. 
محمد: اي .. الحين جايك .. 
فارس: اوكي .. 
دخل فارس الماركت ومناف معاه عالخط .. دخل وراه محمد وهو يطالع فارس بوناسه .. 
محمد: فروس .. شو رايك ناخذ مسدسات ماي ؟
فارس: لحظه حياتي .. ممممممم ليش لأ .. خل نلعب بهم .. 
محمد مبتسم بخبث: انا وانت ناخذ الكبار وحق الباقي ناخذ الصغار .. 
فارس: حبيبي اللي يفكر نفس تفكيري .. 
محمد وفارس: هههههههه .. 
محمد: خذ راحتك الشيخ انا بطلب من البايع يجيب لي .. 
فارس: ههههه .. باخذ راحتي .. هلا يا قلبي ..
مناف: هلا حبيبي .. 
فارس: ها شو قالكم فيصل ؟
مناف: فديته مستانس .. انا دخلت اكلمك وهو للحين يقول لامي اللي صار .. 
فارس: وحليلهم .. 
مناف: بس من كلام فيصل .. مبين عليهم استانسوا وايد .. 
فارس: اقولج طيرتهم .. طبعا فيصل مع عيال عمي واخوي .. بس مثل ما قلت لج عبود كان معاي طول الوقت .. لا ومقلوع عبود ركبته البانشي .. الا يقولي روح بسرعه .. ذبحني من الضحك .. 
مناف: ههههه .. اول مره ادري ان عبود جي .. 
فارس: بس ماشاءالله عليهم مهتمين ببعض .. وما عليهم خوف ..
مناف: اي الحمدلله كبار وشايلين نفسهم .. 
فارس: ماشاءالله عليهم .. زين حياتي لحظه شوي بس احاسب الريال .. 
مناف: زين حبيبي .. 
دفع فارس للبايع .. ومحمد خذ الاغراض وطلعوا من الماركت .. ومناف مع فارس على الخط ..
محمد: بتسوق ولا اسوق ؟
فارس: انا بسوق انت ريح يا عيوني ..
محمد مبتسم: كلك ذوق ..
فارس ابتسم لمحمد: زين حياتي حاولي مع امج اخليهم يباتون بكره معانا ؟
مناف: مممممم .. انا بشوف فيصل وبحاول مع امي .. بس ما اوعدك انها بتوافق ..
فارس: زين حاولي معاها .. فالليل احنا نشوي وتكون السهره حلوه ..
مناف: كلم فيصل وقوله هالكلام عشان يقوله لامي وانا بحاول اقنعها ..
فارس: بكره الظهر بكلمه .. 
تم فارس مع مناف ومحمد كان مرجع الكرسي ورا وحاط ايده ورا راسه ورافع ريله على الطبلون .. كان يفكر في ساره وفاطمه .. 
محمد " لازم احط حد للي اسويه .. مابي اخسر فارس .. ومابي اخسر ساره .. فارس ما لمح لي الا قالها في ويهي ولازم عاد استحي على ويهي .. بس الله يهدي ساره هي السبب اللي خلتني افكر في فاطمه .. لا فاطمه لها ذنب ولا انا .. آآآآه يا ساره .. لازم اكون اقوى من مشاعري .. ساره هي زوجتي وحب حياتي .. ما راح اخلي افكارها ولا كلامها يأثرون علي .. وفاطمه بنت عمي بتم طول عمرها اختي وبنت عمي .. غلاتها في قلبي غلاة الريم واسماء .. آآآآه " .. وصلوا العزبه وفارس سكر من مناف ونزل هو ومحمد عشان ينزلون الاغراض اللي شروها .. 
محمد: فروس اقولك شي ؟
فارس التفت على محمد: قول ؟!
محمد: لا تخلي شي في هالعالم يفرق بينك وبينها .. 
فارس مستغرب: محمد شو مناسبة هالكلام ؟
محمد: انت طيع شوري وما راح تخسر .. حط يده على كتف فارس وضغط عليه .. 
فارس مبتسم: ان شاءالله .. 
نزلوا الاغراض و دخلوها الفيلا .. وراحوا صوب الاهل اللي كانوا متجمعين حول المسبح .. اللي يسولف واللي فالمسبح واللي يتمشى .. 
محمد قرب من ساره: وين اليهال ؟
ساره التفت عليه مبتسمه: رقدهم من شوي .. 
محمد قعد جنبها: ها شو تسون ؟
ساره: والله مثل ما تشوف .. كلن مشغول .. 
محمد: الغاليه خاطري في نسكافيه من ايدينج الحلوات .. 
ساره مبتسمه: يه .. شو هالطواري ؟ 
محمد: ههههههه .. والله واحنا فالطريق وانا في خاطري ..
ساره: حق السهر ..
محمد: لا بنام صدقيني .. 
ساره وهي قايمه: تبيه بالحليب ؟
محمد: اي ..
ساره: ان شاءالله .. راحت المطبخ .. ومحمد يراقبها .. تم يطالع اللي حوله .. شاف مريم والريم يسولفون صوب المسبح .. ايمان وفاضل وعلي كانوا يركبون الكايت ( الطياره الورقيه ) الشياب مشغولين بشيشهم .. فارس حاط راسه في حضن امه ويسولف معاها .. سلمان ويوسف وعبدالعزيز وخالد صوب الطيور .. فاطمه كانت قاعده بروحها بعيد عنهم .. كانت تتأمل السماء بنجومها .. ابتسم لما شاف فاطمه .. قام من مكانه وراح المطبخ حق ساره .. دخل شوي شوي و طوقها من خصرها .. ساره فزت والتفت عليه بخوف ..
ساره: محمد شو تسوي .. 
محمد وشفايفه في رقبة ساره: شو فيج الغاليه .. ؟
ساره: محمد احنا فالمطبخ .. 
محمد: زين ادري ..
ساره: عاد فديتك ..
محمد مبتسم: زين احنا مانسوي شي .. وحط يده على كتفها .. 
ساره ابتسمت: زين وخر شوي ابي اخذ السكر ..
محمد: واذا ما وخرت ؟
ساره تضحك: لا بتوخر .. 
محمد لزق فيها وطوقها بايدينه: واذا قلت ما راح اوخر .. 
ساره: محمد يا علك العافيه .. قوم لحد يدخل ..
محمد تركها وهو يضحك: ههههههههه ..
ساره وهي تذوب السكر في النسكافيه: على شو تضحك ؟
محمد: عليج .. شكلج خطير وانتي متخرعه .. 
ساره: لا والله .. زين تفضل النسكافيه .. ومدت يدها .. 
محمد خذه من يدها: تسلم الايادي .. 
ساره: بالعافيه حبيبي .. وقعدت جنبه ..
محمد: الله يعافيج .. 
تموا يسولفون ويضحكون فالمطبخ .. دخل عليهم بومحمد .. 
بومحمد: يه .. قلت الاماكن قاعدين هني .. الجو يجنن برا وانتوا قاعدين هني ..
محمد: هههههه .. 
ساره: كنت اسوي نسكافيه لمحمد وخذتنا السوالف ..
بومحمد: ساره يبه ابي الفحم .. 
ساره قامت تدور في الادرج: والله مادري وين يحطونه .. 
بومحمد يدور معاها والتفت على محمد اللي كان مندمج مع كوب النسكافيه ..
بومحمد: يعني مسوي نفسك مندمج مع الكوب .. 
محمد رفع راسه: ها .. 
بومحمد: وهوا .. 
محمد: زين زين .. 
ساره ماتت من الضحك على محمد: هههههههه .. تستاهل ..
محمد: انا بطلع عنكم وانتوا دوروا الفحم .. 
ساره: هههههه .. شرير شرد 
بومحمد: ههههه .. 
ساره: لقيته عمي .. 
بومحمد: بارك الله فيج .. 
ساره سحبت الكيس: هاك عمي ..
بومحمد: عنج يبه .. خليه ثقيل انا بشيله .. 
ساره غسلت يدها .. اما بومحمد خذ كيس الفحم وطلع .. طلعت وراه ساره وراحت صوبهم عند المسبح .. هبت عليهم نسمة هوا حلوه .. فاطمه كانت قاعده بعيد شوي عنهم .. والهوا يلعب بخصلات شعرها .. غمضت عيونها وهي مبتسمه .. رفعت راسها وفتحت عيونها وتمت تتأمل النجوم في السماء .. سلمان كان واقف مع الشباب وهو يراقب فاطمه .. تنهد وطلع زقارته ودخنها .. 
خالد: سلمان انت ادخن ؟
سلمان وهو ينفخ: اي .. 
خالد: اول مره اشوفك !!
سلمان: مو وايد .. تجيني فترات ادخن وايد .. وفترات ماشتهيها .. 
خالد: اها .. 
سلمان مد يالزقاره حق خالد: تجرب ؟
خالد مبتسم: لا تسلم الشيخ .. الشيشه وابي اقطعها .. 
سلمان: هههههه .. 
يوسف التفت يشوف فاطمه وهو مبتسم " فديت الرومنسيه اللي قاعده تتأمل النجوم .. فديت هالعيون اللي باينه وسط الظلمه .. سرحانه يعلني افداها ." .. 
سلمان كان يشوف يوسف وهو مبتسم .. قرب منه ..
سلمان: تحبها ؟
يوسف انحرج: نعم .. 
سلمان ابتسم: الله يوفقك يا يوسف .. 
يوسف: دعواتك الغالي ..
سلمان: والله ادعي لك .. 
عبدالعزيز بلقافه: انا بعد ادعوا لي .. 
الكل: ههههههه ..
خالد: عزوز ملقوف ..
سلمان: ندعي لك الغالي .. 
عبدالعزيز: ما تقصر .. بس وش عليه تدعي ؟!
الكل: هههههههه .. 
فاطمه التفت عليهم وهي مبتسمه .. شافت واحد يدخن ويطالعها .. صد عنها ومشى بعيد .. فاطمه كانت مستغربه منه .. 
فاطمه " من هالشخص ؟ اول مره اشوفه ؟!" تمت تتفكر فيه وهي مستغربه من نظرته لها .. 
سلمان راح يمشي بعيد .. تم واقف بروحه ويدخن .. كان واقف فالظلام و مو باين غير زقارته المولعه .. 
سلمان " الله يسعدك يا يوسف بفاطمه .. لا يقين لبعض .. يا رب تكتبهم من نصيب بعض " .. فجأه سمع صوت شخصين وكان الصوت يقرب منه .. خذ آخر نفس من زقارته .. حذفها على الارض وداسها .. مشى كم خطوه لين وقف ورا اسطيل احد الخيول .. 
فاطمه: بصراحه كلامك عدل يا فارس ..
فارس: قلت لج البنت اوهمت نفسها .. يالله 
فاطمه: والله ماعرف كيف بوصلها هالكلام .. الريم بنت عمي وايد حساسه .. اخاف اخسرها .. 
فارس: والله مشكله يا فطيم .. 
فاطمه: تدري فارس .. عندي لك فكره اتمنى تغير نظرة ريم ناحيتك ..
فارس: شو الفكره ؟ 
فاطمه: شوف انت خلك عادي معها .. كل ما تشوفها كلمها مثل ما تعودت .. بس دوم قولها اختي .. عيد هالكلمه عليها عشان هي تاخذ عليها .. 
فارس: مممممم .. والله مادري ..
فاطمه: شوف يعني لي شفتها سلم عليها بس تعرف شو تقول لها ؟
فارس: شو ؟
فاطمه: قولها شحالج اختي الصغيره ؟ ولا لي مدحتها قول حلاه على اختي الصغيره والله .. ولا قول كل شي ولا اختي الريم .. خلها تحس ان اهتمامك لها اهتمام اخو باخته .. 
فارس: والله انا اعاملها على هالاساس .. 
فاطمه: ماختلفنا .. بس بحكم انها بدت تكن لك مشاعر لازم تغير نظرتها لك .. وعشان ما تجرحها نسيها مشاعر الحب قبل ما تتطور عندها وتصير عشق .. خلها مشاعر اخوه ابديه .. عشان طول عمرها تعدك مثل اخوها .. شفت شلون انا اتصرف مع خالد ولد عمي .. مره بابا سألني عن خالد ..
فارس باستغراب: شلون ؟
فاطمه: لما خالد تكلم عن مريم .. بابا زعل شوي .. قالي كان ودي يطلبج انتي .. قلت له عاد خالد يا بابا .. بابا استغرب على باله ان خالد ما يعجبني .. قلت له انا طول عمري عاده خالد مثل اخوي واتعامل معاه على هالاساس حتى لاحظ خالد شلون كان يتعامل معاي وشلون يتعامل مع مريم اختي قبل ما يخطبها .. كان يستحي لما يكلمها بس لما يسولف معاي جني واحد من الشباب .. 
فارس: هههههه .. الله يغربلج حلوه ذي واحد من الشباب .. 
فاطمه: ههههههه .. زين انت تعامل مع الريم جي .. وانا بدوري بلمح لها بطريقه او غيرها انك تعدها اختك .. 
فارس مبتسم: فديتج يا فطيم .. الله يكملج بعقلج ..
فاطمه: فديت قلبك يا فارس .. والله فديتكم كلكم .. احبكم حب كبير ..
فارس: الله يخلينا لبعض .. 
فارس مسك يد فاطمه: يلا فديتج نرجع لهم ..
فاطمه: يلا فديتك .. 
مشوا مبتعدين عن سلمان راجعين عند الاهل .. 
سلمان تقدم الخطوات اللي رجعها .. ولع له زقاره ودخنها وهو يفكر في فاطمه .. 
سلمان " ماشاءالله عليها .. عاقله وعقلها كبير .. الله يكملها بعقلها .. والله انك محظوظ يا يوسف لو هالبنت حبتك و الله يوفق بينكم .. هالبنت كنز والله انها كنز .. الله يحفظها ويكتبها من نصيب يوسف " .. نفخ الدخان وحذف الزقاره .. راح عند الشباب واستأذن منهم عشان يرجع البيت ..
سلمان: يلا يا جماعه انا بامشي .. 
بوفارس: وين يا سلمان بات عندنا الليله .. 
سلمان مبتسم: لا الغالي ماقدر اخلي الاهل .. 
بوفارس: زين كان جبتهم معاك ..
سلمان: ما يقدرون يخلون اشغالهم ..
بوفارس: بارك الله فيهم وفيك .. 
سلمان: الله يسلمك الغالي .. التفت على يوسف .. ها يبه تبي شي ؟
يوسف: لا سلامتك خالي .. هالله هالله بنفسك فالدرب .. 
سلمان: ان شاءالله .. 
خالد: نوصلك لين الطريق العام .. 
سلمان: لا يبه ماله داعي ..
علي: يلا بالبانشيات بنمشي وراك .. 
عبدالعزيز: قدام يا ولد وركض صوب البانشيات .. وركض وراه فاضل وباقي الشباب .. 
سلمان مبتسم: مقاليع هالشباب .. 
خالد: يلا بنوصلك .. 
سلمان: على راحتكم .. 
عبدالعزيز وفاضل وعلي ويوسف وخالد .. كل واحد منهم ركب بانشي .. سلمان ركب سيارته وركب معاه محمد طلعوا الشباب قبل سلمان بالبانشيات .. وسلمان لحقهم بالسياره وتم يسولف مع محمد .. 
محمد: سلمان .. ما تفكر فالزواج ؟
سلمان مبتسم: لا والله مافكرت .. 
محمد: وماتفكر .. 
سلمان: حاليا لأ .. ماحس نفسي مستقر .. 
محمد: الله يسر امورك .. 
سلمان: آمين .. الا فارس وينه ؟
محمد: نايم فالعسل الولد .. 
سلمان ومحمد: هههههههه .. 
سلمان: الله يوفقه .. 
محمد: آمين .. فتح الدريشه .. هييييييي شوي شوي يالمقاليع .. 
سلمان: والله انهم مقاليع .. 
محمد: خلود ولا جنه توه مالج .. 
سلمان: هههههه .. شوفه شلون يغبر عليهم .. 
محمد: الله يهديهم .. 
الشباب كانوا يغبرون على بعض بالبانشيات .. 
خالد: شباب هالتغبيره اهداء خاص حق علي اخوي .. وتم يدور حول علي وغبر عليه .. 
علي: اوريك يا خلود .. وتموا ثنينهم يدورون ويغبرون لين انعدمت الرؤيه من الغبار .. 
يوسف: قدام يا شباب .. 
فاضل: وينكم ما شوفكم .. 
سلمان تم يهرن لهم عشان يتبعون الصوت .. تجمعوا كلهم عند السياره ..
محمد: هيييييي خفوا في هالليل .. في عزب حولكم .. 
خالد: شوف العزبه اللي هناك .. وأشر على يساره ..
محمد: اي شو فيها ؟
خالد: عزبة المقاليع .. بسندرهم ..
محمد: خلود اذكر ربك على هالليل .. 
خالد: مو مشكله .. زين يلا حركوا .. 
سلمان: شوي شوي شباب ظلام والواحد ما يشوف شي .. 
حرك سلمان والمقاليع .. اقصد الشباب وراه .. وصل لين الشارع العام .. وقف ونزل محمد وركب ورا علي اخوه 
سلمان: ما قصرتوا شباب .. 
الكل: حاضرين .. 
سلمان: تحملوا بانفسكم .. وعن الينون في هالليل ..
يوسف: حاضرين الغالي ..
سلمان: والله انتوا مو صاحين .. الناس ليل وانتوا في بر .. خفوا احسن لكم 
محمد: ولا يهمك الغالي ..
سلمان: يلا يا جماعه تصبحون على خير ..
الكل: سلااااام ..
حرك سلمان متجه للعاصمه اما الشباب رجعوا العزبه .. وفي طريقهم للعزبه استعرضوا في الظلام .. الا جاتهم سياره فيها 4 شباب .. كبسوا لهم عشان يوقفون .
...........................

خالد: هلا والله هلا ..
محمد: من ؟
خالد: الحبايب .. 
علي: خليلوه وعيال عمه .. 
محمد: شو عندهم ؟
خالد ولع ليتات البانشي وكبس لهم .. نزل له خليل معصب وماسك بيده عصى ..
خليل: انتوا سندرتونا .. 
خالد بصوت عالي: وخير يعني ..
خليل ميز الصوت: خير فعينك .. انت ماتوب ..
خالد: اذا انت تبت انا بتوب .. 
خليل ركض صوب خالد ورافع العصى: اوريك يا خلود ..
خالد نزل من البانشي وركض صوب خليل وسدحه على الارض .. نزلوا الشباب اللي كانوا مع خليل بالسياره .. اما اخوان خالد وعيال عمه سبقوهم ..
محمد: يوسف روح العزبه بسرعه جيب فروس وقوله يجيب السلاح .. بس لاتقولون لاحد .. 
يوسف مستغرب: ها .. ان شاءالله .. حرك البانشي وهو دايس بها لين العزبه .. 
اما الشباب فكانوا يتضاربون .. خالد مسك خليل وضربه ضرب .. وخليل قام وكسر العصى على ظهر خالد .. محمد ركض صوبهم وشات خليل على ويهه .. والشباب اللي مع خليل واحد منهم خذ حصاه كبيره وحذفها على خالد .. جات الحصاه على كتفه .. 
خالد: آآآي .. رفع راسه والشرار يطلع من عيونه .. ركض صوب اللي حذفه بالحصاه .. ذزه بقوه على الارض وتم يرفع راسه ويضربه فالارض بقوه .. قام عنه وكمل على الباقي مع الشباب .. يوسف اول ما وصل العزبه تم يركض ومو عارف وين يروح .. يدور فارس ولا هو عارف مكان فارس .. شاف فاطمه وركض صوبها بسرعه
يوسف يلهث من التعب: وين فارس ؟
فاطمه بخوف: ها فارس .. فارس داخل .. 
يوسف: ناديه بسرعه الله يخليج .. 
فاطمه بخوف: ان ن ن انشاءالله .. 
ركضت داخل بسرعه وهي ميته من الخوف .. يوسف وقف مكانه و غلغل اصابعه في شعره ومسح ويهه وهو يتلفت خايف حد من الشياب يطلع او يسمع شي .. 
فارس كان غرقان بالحب .. دخلت عليه فاطمه وهي تلتقط انفاسها .. 
فاطمه: فارس .. فارس الحق .. 
فارس قام من مكانه متخرع: شو صاير ..
فاطمه: رفيجكم جاي والخوف باين عليه .. ويبيك برا يسرعه ..
فارس طلع من الغرفه بسرعه .. لقى يوسف متكي على البانشي ومنزل راسه .. 
فارس: شصاير يوسف؟ 
يوسف التفت على فارس: فارس بسرعه تعال الشباب متعافسين برا .. يقولك محمد جيب معاك السلاح .. 
فارس: ها .. مع من ؟
يوسف: خليل وربعه .. 
فارس عصب وتنفس بقوه: خليلوه .. طلع مفتاح السياره من جيبه وحذفه على يوسف .. شغل السياره وانا وراك دخل فارس داخل خذ من الكبت عصايه سوده ثقيله .. نفس اللي يستخدمونها الشرطه ( العجره ) .. طلع من الغرفه وهو يركض .. فاطمه نادته .. 
فاطمه: فارس شو صاير ..
فارس وهو يركض برا: لا تقولين لاحد شي .. لو سألوا عنا قولي لهم برا وبس .. 
فاطمه بخوف: فارس .. 
فارس: فديتج خل اروح الحين بسرعه .. 
فاطمه خنقتها العبره راحت الغرفه وتمت تصيح .. اما فارس ركب السياره .. 
فارس: حرك يوسف .. 
يوسف: ان شاءالله .. 

طلعوا من العزبه رايحين صوب عفسة الشباب .. فارس طلع السلاح من تحت الكرسي .. شيك عليه وفتح الجامه التفت على يوسف ومد له العجره ..
فارس: خذها واضرب اللي يعترض دربك .. لاترحمهم سمعتني ..
يوسف: ان شاءالله .. هذول هم .. وقف وفتح باب السياره وركض عند ربعه .. 
يوسف: الحقنا يا فارس .. 
فارس نزل من السياره ورفع السلاح في الهوا وثور .. سكت الكل .. ساد الصمت وبعض الآهات اللي طلعت من اللي انجرحوا .. مشى فارس بخطوات متساويه وبصوت عالي هز المكان .. 
فارس: وين خليلوه ..
خليل: آه .. خير انت بعد ..
قرب منه فارس وحط السلاح بويهه: شفت هالسلاح بفرغه كله بمخك .. لا تفتكر ان المره اللي فاتت سكتنا خوفا من عمك ولا خالك الضابط .. والله العظيم لو تعرضت لاي واحد من اخواني ولا عيال عمي باذبحك والله لاذبحك .. ولو فكرت في هالشي احفر قبرك من الحين .. سمعتني .. والتفت على الشباب اللي كانوا مع خليل .. وانتوا .. الكلام اللي قلته لخليلوه ترا لكم انتوا بعد .. 
سحب خليل من ثيابه و وقفه .. ضربه على عيونه بطرف السلاح ودزه على ربعه .. 
فارس: اذلف من ويهي ولو شفتكم حولنا مو احسن لكم .. التفت على خالد اللي كان يمسح الدم من خشمه وماسك كتفه من الالم .. وعبدالعزيز اللي ماسك راسه ويمسح الدم .. فارس عصب .. خذ السلاح رفعه وثور في تاير سيارة خليل .. خليل وربعه خافوا .. 
فارس: قلت لك اذلف من هني بسرعه ..
شلوا رفيجهم اللي خالد رضخ راسه فالارض .. ركبوا السياره وحركوا بسرعه .. ساقوا السياره والتاير مفشوش 
محمد قرب من خالد: تعال يبه .. التفت على يوسف .. يوسف يبه شوف راس عزيز .. 
علي وفاضل اصاباتهم كانت خفيفه .. ركبوا خالد و عبدالعزيز الرنج الاسود وساق فيهم يوسف ومحمد كان جنبه اما الباقي رجعوا وراهم بالبانشيات .. وصلوا العزبه وفاطمه كانت تنتظرهم وهي ماسكه راسها وتتألم .. لا شعوريا ركضت صوب السياره وفتحت الباب .. 
فاطمه: عزيز فديتك .. من مسوي بك جي ؟؟ 
محمد عصب على فاطمه: روحي داخل .. 
فاطمه وسط دموعها: ابي اخوي ..
عبدالعزيز: حبيبتي فطيم مافيني شي .. 
فاطمه شافت الدم: فديتك الدم مغطيك وتقول مافيك شي .. 
عبدالعزيز نزل من السياره وحضن اخته: فديتج يالغاليه .. 
محمدوصل حده .. سحب فاطمه من يدها .. 
محمد: اقولج روحي داخل .. ما تسمعين الكلام .. 
فاطمه: ابي اخوي .. 
يوسف كان يطالع محمد بغضب " وش يسوي فيها هاذي ؟ " 
عبدالعزيز تكى على السياره: آآآه .. يا محمد خلها الله يخليك .. 
فاطمه راحت عند اخوها .. عبدالعزيز تكى عليها ومشى معاها لين الاستراحه .. دخلته وجابت ماي وصبته على ويهه .. 
فاطمه: سمالله عليك فديتك .. 
عبدالعزيز: فطيم شوفي الجرح كبير ولا لأ ؟
فاطمه تفحصت راس اخوها: لا الحمدلله بيلتأم بروحه ان شاءالله .. بس قولي من مسوي بك جي ؟
عبدالعزيز بعدين بقولج .. الحين جيبي لي ملابس .. ابي اغير 
فاطمه: ان شاءالله فديتك .. 
وهي طالعه من الاستراحه محمد كان جاي صوبها ومسكها من يدها وسحبها بقوه .. 
محمد بغضب: انا لما اقول ترجعين يعني ترجعين .. 
فاطمه كانت تشوفه ودموعها ملت عيونها .. 
محمد ضعف جدامها .. خفف الضغط على يدها .. 
محمد: فطيم .. اسمحي لي بس غصبن عني تنرفزت .. الريال واقف وانتي جايه تصيحين ..
فاطمه: اكرهك .. وركضت عنه .. 
محمد وقف مكانه ومنزل راسه .. مر من جنبه يوسف وطالعه بغضب .. ودخل لعبدالعزيز فالاستراحه .. 
باقي الشباب شلوا خالد ودخلوه الاستراحه .. 
خالد: آآآآي .. شوي شوي .. كتفي ..
فاضل: خلود ارفع ايدك اشوف ..
خالد حاول يرفع يده بس كان يتألم .. 
خالد: آآآي ماقدر .. آآآه
فارس: مالك الا ناخذكم المستشفى .. تدري فيني حره عليه مادري اروح الحين اثور في مخه قاهرني ..
محمد: اذكر ربك يا فروس ولا تتهور .. 
فارس: حسبي الله عليه .. ها عزيز راسك احسن ..
عبدالعزيز: اي الحمدلله احسن .. بس ابي ابدل وباغسل راسي عن الدم .. 
فارس قرب من اخوه وتم يتفحصه .. التفت على خالد اللي كان يتالم وايد .. 
فارس: لا انت يبيلك مستشفى .. 
خالد: لا لا لا .. بس عطوني مسكن الم بس وبنام .. ممممم فارس تعال شوي ..
فارس: هلا يبه 
خالد: ابي اشوف مرتي ممكن توديني داخل ..
فارس مبتسم: ولا يهمك يا معرسنا .. 
علي: الله يعينكم على الحريم داخل ..
فارس: يالله .. الحريم بيسون معاك تحقيق .. 
خالد: الله يعينا .. الا الشياب وين ؟
فاضل: يشيشون .. 
يوسف: سمالله عليك بوسعود ..
عبدالعزيز مبتسم: الله يسلمك الغالي .. بس راسي بينفجر علي .. 
يوسف: خذ مسكن وارتاح ..
عبدالعزيز قام بيمشي .. حس الدنيا تدور حوله .. طاح على الارض واغمي عليه .. 
يوسف: بوسعود .. 
الكل التفت عليه وراحوا صوبهم .. عبدالعزيز فقد الوعي من الام اللي براسه .. 
خالد: رشو على ويهه ماي بارد .. محمد خذ الماي ورشه على ويهه .. 
فارس: حط يده تحت اذنه وقلبه على جنب وارفع راسه .. 
محمد سوا اللي قاله عليه فارس .. ورش ماي بارد على ويهه مره ثانيه .. وتحرك عبدالعزيز وهو يون من الالم 
عبدالعزيز: هممممم .. 
محمد: عزيز يبه افتح عيونك ..
عبدالعزيز: تعبان .. 
محمد: افتح عيونك يبه طالعني .. 
دخل عليهم بوفارس وكان متخرع من اشكالهم .. 
بوفارس: شو فيكم ؟ شو صاير ؟
علي: متهاوشين ..
بوفارس: فهالليل !! مع من ؟
فارس: خليلوه المتكبر ..
بوفارس قرب من عبدالعزيز: عزيز يبه شو فيك .. 
عبدالعزيز نص مغمض: تعبان .. 
بوفارس: سمالله عليك يبه .. وحضنه بحنان ..
يوسف كان يشوف بوفارس وهو يحضن عبدالعزيز .. خنقته العبره وطلع من الاستراحه .. تم يمشي برا ومنظر بوفارس وعبدالعزيز جدامه .. 
يوسف " الله يرحمك يبه .. لو انك عايش كنت بتحضني جي وبحس بدفى حضنك .. آآآه يا يبه " .. قعد على الارض وغطى ويهه بيدينه وغمض عيونه وهو يحاول يتذكر شكل ابوه .. شافته فاطمه وقلبها معورها عليه .. كانت خايفه انه متعور .. قربت منه وبعدين وقفت مكانها وترددت .. رجعت خطوه ورا .. نزلت راسها بحزن وراحت الاستراحه .. 
بوفارس: عزيز يبه كلمني ..
فاطمه بخوف: شفيه اخوي ؟
بوفارس: ما عليه شر .. عزيز يبه طالعني .. 
عبدالعزيز: آآآي راسي يعورني ..
بوفارس: ما عليك شر يبه فتح عيونك ..
فتح عيونه وهو يتألم .. وفاطمه قلبها يتقطع على اخوها .. محمد كان يراقبها وهو يسمع كلمتها ترن في اذنه (اكرهك) .. 
محمد " آآه يا فاطمه .. " 
بوفارس: محمد يبه ناد ابوك .. 
محمد: ان شاءالله .. 
فاطمه: بابا خل ناخذهم داخل احسن .. 
علي: اي عمي .. فارس بيودي خالد واحنا بنساعدكم يلا .. 
بوفارس: زين .. يلا ..
فارس مسك خالد وفاضل ساعده .. بوفارس مسك عبدالعزيز وعلي ساعده .. طلعوا من الاستراحه وفاطمه كانت طالعه وراهم .. التفت على يوسف اللي كان حزين .. 
فاطمه : شفيه الغالي حزنان .. فديت عيونه والله " .. يوسف كان قاعد عالارض وسرحان .. فاطمه تمت واقفه تطالعه .. مشت ناحيته .. رفع راسه وتم يطالعها .. وقف مواجهها .. فاطمه قلبها كان يدق بسرعه .. 
فاطمه بصوت واطي: ليش زعلان ؟
يوسف " فديت هالصوت": مو زعلان 
فاطمه مدت يدها ليوسف .. وعطته منديلها ..و كانت ترجف ..
فاطمه: تفضل .. امسح الغبار عن ويهك .. 
يوسف مد يده وعيونه على فاطمه .. 
يوسف: ان شاءالله .. 
نزلت راسها ومشت عنه .. يوسف وقف يطالعها لين اختفت فالظلام .. دخل الاستراحه ابتسم وقعد على الكرسي وطالع منديلها .. قربه من خشمه واستنشقه بفرح ..
يوسف " فديت ريحة الغاليه والله .. وفديت قربها " .. مسح ويهه بالمنديل وحطه في جيبه .. دخل عليه محمد ..
محمد: اسمح لنا الغالي ..
يوسف: ولا يهمك .. شخبار خالد وعبدالعزيز ؟
محمد: تعال يبه بنروح داخل .. 
يوسف: والاهل ؟
محمد: لا الاهل فالغرفه تعال بنروح الصاله .. 
يوسف قام من مكانه: ان شاءالله .. 
طلعوا من الاستراحه .. ودخلوا الفيلا .. الريايل كلهم متجمعين فالصاله والحريم فالغرفه مع خالد وعبدالعزيز ..
الجد وهو طالع من الغرفه: فديت بوسعود انا .. ماعليه شر الغالي ..
بومحمد: ما عليهم شر ان شاءالله .. 
بوفارس: وش لكم في خليلوه وغيره يا يبه ..
محمد: خالد فيه حره عليهم .. 
بوفارس: الله يهديهم .. 
بومحمد: وعسى خالد سنعه ؟
علي: ما عليك منه .. لتهه .. زين ما ذبحه بس ..
بومحمد: ابعدي على خالد والله .. 
الجد يكلم يوسف: وهالغرشوب ليش مشكلتوه معاكم .. لو صار عليه شي ؟ ابوه بيجيكم ..
يوسف ابتسم: لازم افازع لهم .. كلهم اخواني ..
الجد مبتسم: يالله على هالضحكه اللي تشرح الصدر .. 
يوسف نزل راسه منحرج .. 
بومحمد: يبه احرجت الولد .. 
الجد: واااايدي .. اللي ما يتغزل فيه ماعنده نظر ..
فارس: يدي .. 
الكل: ههههههههه 
في الغرفه الحريم يعابلون الشباب .. 
ام فارس: فدييتك يا عزيز .. وش لكم بهالصبيان .. 
عبدالعزيز: اهم شي خذنا حقنا منهم .. 
ام فارس: زين جي بطوا راسك و ولد عمك كتفه يعوره .. 
خالد: آآآه .. دام خذنا حقنا منهم ما يهم هالالم ..
عبدالعزيز: صح .. 
فاطمه: الله يهديكم بس .. 
عبدالعزيز: فديتج ابي ماي .. 
ام محمد: انا بجيب لكم يبه .. 
خالد: مريم ..
مريم: نعم ..
خالد: ليش هالدموع يبه .. تعالي عندي .. 
مريم قربت عند خالد: هلا .. 
خالد مسك يدها: ليش هالدموع .. مافينا شي .. عزيز انجرح جرح بسيط .. وانا كتفي بيخف بكره ان شاءالله .. 
هيا: قوموا يا بنات الغرفه الثانيه .. طلعوا كلهم الا عزيز وخالد ومريم .. عبدالعزيز عطاهم ظهره ولحف ويهه .. 
دخلت ام محمد وشافت مريم وخالد وابتسمت .. قربت من عبدالعزيز وسقته ماي .. بندت الليت وخلت الباب مفتوح .. 
خالد يهمس لمريم: حياتي مسحي دموعج .. 
مريم: خالد ليش سويتوا جي ؟ لو صار عليكم شي ومحد درى عنكم ؟
خالد: حياتي ما علينا شر .. 
مريم تمسح دموعها: كتفك يعورك ؟
خالد: اي شوي .. خلاص خذت حبة مسكن وما علي شر ان شاءالله .. 
مريم: سمالله عليك فديتك .. 
خالد مبتسم: مرايم ..
مريم: نعم ..
خالد: تحبيني .. 
مريم نزلت راسها: ............ 
خالد: فديت الخجوله والله .. ردي علي .. ابي اسمعها منج ..
مريم همست في اذن خالد: احبك يا خالد ..
خالد ابتسم: فديت همسج والله .. حياتي قربي ابي احط راسي بحضنج ..
مريم قربت منه: ان شاءالله .. 
خالد حط راسه بحضن زوجته مريم .. ومريم تمت تلعب بشعره وتكلمه .. 
مريم: اوعدني ما يتكرر هالشي يا خالد .. 
خالد مغمض عيونه: ان شاءالله ..
مريم: واللي يسلمك يا خالد .. هالمره كتفك .. المره الجا .... 
يقاطعها خالد: اوعدج ما يتكرر حياتي .. 
مريم ابتسمت: فديتك والله .. وباسته على جبهته .. 
خالد: آآآه .. الحين ماشي يعورني ..
مريم بدلع: خلووود ..
خالد يضحك: امووووت في خلووود انا ..
عبدالعزيز: انا بعد ابي حد يقولي كلام حلو .. 
خالد ومريم: ههههههههه ..
خالد: انت ما نمت .. 
عبدالعزيز التفت عليهم: ابي انام بس جوكم حلو ..
مريم: فديتك والله .. ان شاءالله تعيشه ..
عبدالعزيز يستعبط: زين خلود ابي اجي معاك عالسرير ما يصير ..
خالد: ههههههه .. لا انت راسك يعورك .. عطنا ظهرك وارتاح احسن لك .. 
الكل: ههههههه .. 
في الغرفه الثانيه الحريم كانوا يتكلمون عن اللي صار .. 
ام محمد: الله يهديهم ان شاءالله 
ام فارس: وش لهم بالهواش فهالليل .. 
هيا: الله يهديهم .. هالمره جات على ضربة راس وكتف .. الله يستر من المره الجايه ..
ام محمد: اي والله الله يستر ..
فاطمه: ما سوا جي من فراغ .. 
هيا: شلون ؟
فاطمه: ماعتقد ان شبابنا بيتحرشون .. اكيد يعرفون الشباب اللي تهاوشوا معاهم .. 
هيا: عدل كلامج .. فديت قلبج
ايمان: اهم شي ان عيالنا كفخوهم .. 
ام فارس: والله انتي متفرغه ..
ايمان: شو متفرغه .. اهم شي ان شبابنا لتهوهم .. فديت شبابنا كلهم والله .. 
هيا: فديت اللي تحب اهلها ..
ام محمد تضحك على ايمان: ههههههه .. وحليلج يا ايمان ..
ايمان انحرجت: ههههه .. 
هيا: زين يلا يا بنات روحوا ارتاحوا .. 
دخل عليهم فارس .. 
فارس: وين يدتي ؟
ام فارس: نايمه ..
فارس: نامت هالديايه .. 
الكل: هههههه 
فارس: فطيم تعالي شوي .. ولبسي شيلتج ..
فاطمه: ان شاءالله .. 
طلعت فاطمه ورا فارس .. مروا على الصاله وهم طالعين .. 
فاطمه: شو فيك فارس ؟
فارس: متسندر من اللي صار .. سوي لي عصير ليمون دافي يهدي الاعصاب ..
فاطمه مبتسمه: من عيوني فديتك .. 
دخلوا المطبخ قعد فارس على الكرسي .. وفاطمه طلعت الليمون وسخنت الماي .. رن جوال فارس والرنه كانت (عالي مستواه) .. طالع فاطمه اللي كانت اطالعه بتحدي .. ابتسم ورد ..
فارس: مرحبا ..
مناف: هلا حياتي .. طمني فديتك ..
فارس: ولا شي .. بس الشباب متعافسين ورحت لهم ..
مناف: فهالليل ؟
فارس: اي مع شباب العزبه الثانيه .. 
مناف: عسى محد تعور فيكم ؟
فارس: لا بس واخوي و ولد عمي تعوروا شوي .. 
مناف: اهم شي انت حياتي .. ان شاءالله ما تعورت ..
فارس ابتسم: لا الحمدلله ما علي شر ..
مناف: فارس شفيك حياتي ؟
فارس: اخبارك انت ؟
مناف ابتسمت: حد عندك يا قلبي ..
فارس: لا عادي .. الا قولي شو صار على الموضوع اللي قلت لك عنه ؟ شو قالوا هلك ؟
مناف: قصدك اخواني ؟
فارس: اي ..
مناف: فصول حن عليها لين عصبت عليه .. وقالت له لين بكره يصير خير ..
فارس: وانت ما كلمتهم ؟
مناف: حاولت معاها شوي .. وقالت لي لين بكره يصير خير ..
فارس: خير ان شاءالله ..
مناف: حبيبي لو ما تقدر تتكلم كلمني لي فضيت ..
فارس: خلاص الغالي بينا اتصال .. بس انت حاول معاهم ..
مناف: ان شاءالله حبيبي ..
فارس مبتسم: سلام ..
مناف: الله يحفظك ..
سكر فارس و كان يمسح ويهه لانه عرق من كثر ما كان متوتر .. فاطمه خلصت العصير وحطته له على الطاوله 
فاطمه: تفضل فديتك .. 
فارس: لاهنتي الغاليه .. 
شرب العصير وهو يسولف مع فاطمه .. 
فاطمه: شو سالفة الهوشه ؟
فارس: سالفتهم سالفه .. سافه قديمه .. وكلن ينتقم من الثاني .. 
فاطمه: يالله على هالشباب ..
فارس: انا ماكنت معاهم .. يوسف جزاه الله خير جاني .. ورحت لهم وحالتهم حاله .. 
فاطمه " فديت يوسف": شلون ؟
فارس: خالد كان من قلب معصب .. مسك واحد فيهم و رضخه فالارض زين ما مات بين ايدينه .. 
فاطمه بحزن: حرام .. 
فارس: لا مو حرام .. يستاهلون .. 
فاطمه: والله حرام .. خالد وايد قاسي ..
فارس: ما قسى فارس من فراغ .. 
فاطمه باهتمام: ليش ؟
فارس: لانهم قسوا عليه .. وخالد يعامل الناس بالمثل .. يعني يوم لتههو في الليل وبهدلوه ذيك السنين وخالد ما تحبل لهم مثلهم .. صبر وانتظر الفرصه المناسبه .. 
فاطمه: بس هم شلون لتهوا خالد .. 
فارس قالها سالفتة خالد مع خليل والشرطه .. 
فارس: تخيلي خلود انخش في سيارة الناطور و الشباب قلوبهم عليه ولا يدرون انه منخش هناك ..
فاطمه: ايه على ولد عمي والله .. زين سوا فيهم .. زين ومتى خالد طلع من سيارة الناطور ؟
فارس: الصبح .. والشباب كانوا يدورونه وخافوا عليه .. طول الليل وهم يدورون .. 
فاطمه: مسكين خالد ..
فارس: طلع لهم وهو منهار .. وثيابه غرقانه بالدم .. 
فاطمه: زين الله ستر والله ..
فارس يشرب اخر رشفه من عصير الليمون ..
فارس: اي الحمدلله الله ستر .. مشكوره الغاليه على هالعصير الحلو .. اللي هدى اعصابي .. ومشكوره على القعده والسوالف .. 
فاطمه مبتسمه: فديتك يا فارس .. 
فارس قام: يلا فديتج قومي ارتاحي .. 
فاطمه: ان شاءالله فديتك .. 
طلعوا من المطبخ .. وكلن توجه لغرفته للنوم .. فارس دخل على الشباب .. وفاطمه دخلت على البنات .. حطت راسها ونامت على طول من التعب .. اما فارس بدل ملابسه وطلع برا عشان يكلم مناف .. محمد كان مع ساره .. مريم كانت تواسي زوجها .. الشياب كل منهم حذف نفسه على كرسي بالصاله وناموا .. يوسف كان مع علي وفاضل يتمشون صوب الاسطبلات .. 
يوسف: ماشالله على فارس .. 
علي: اي ماشاءالله عليه .. لو صار علينا شي ما نستعين الا بفارس وخالد اخوي .. 
يوسف: لما وجه السلاح بويه خليل انا قلت ذابحه ذابحه .. 
فاضل: انا بعد قلت جي .. 
علي: مستحيل يسويها فارس .. يفكر قبل ما يسوي اي شي .. مستحيل يهدم مستقبله عشان واحد مثل خليلوه ..
يوسف: بس ماشاءالله عليه يعجبني .. 
فاضل: الله يحفظه .. 
علي: فضول ما يعورك شي ؟
فاضل: لا بس رضوض في يدي .. وماتعورني وايد .. وانت ؟
فاضل: ظهري يعورني شوي .. 
يوسف: الحمدلله على كل حال .. ايه على بوسعود وبو وليد .. 
علي: اي والله ايه عليهم مساكين كلوها .. 
يوسف: بس من اللي ضرب بوسعود ؟
علي: ما نتبهت والله .. بس اللي ضرب خالد اخوي قاهرني ..
يوسف: ليش ؟
علي: تخيل ماخذ حصاه كبيره وحذفها عليه .. زين ما جات على راسه كان خالد اخوي راح .. 
فاضل: عور قلبي خلود .. تألم والله .. بس قام له ورضخه كم رضخه فالارض زين ما مات بين ايدينه ..
يوسف: عساه .. 
علي: وانت ما حاشك شي وبخليفه ؟
يوسف: لا والله كنت بطب معاكم بس محمد طلب مني انادي فارس ..
فاضل: تدري ليش محمد طلب منك انت بالذات ؟
يوسف باستغراب: ليش ؟
فاضل: لانه خاف عليك .. انت امانه عندنا .. 
يوسف ابتسم: لا والله كان ودي اصفق هالشباب الميانين ..
علي: لا يبه يستوي عليك شي وانت في ذمتنا .. 
يوسف: ولو .. انتوا اخواني و اللي يضركم يضرني .. مافي فرق بينا ..
علي: فديتك والله ما عليك زود .. وانت واحد منا وفينا ما نعدك غريب ..
يوسف: ما عليكم زود .. 
هالليله مرت على خير .. خالد وعبدالعزيز كانوا يتألمون شوي بس في سبيل انهم خذوا حقهم من خليل وربعه ما كان الالم شي كبير بالنسبه لهم .. 
يوم جديد بشمسه ونورها .. تفتح الجده عيونها مع اول خيوط الشمس .. تستغفر وتذكر رب العالمين .. قامت وصلت ركعتين وتمت تسبح وهي طالعه من الغرفه .. راحت توعي الخدم والصبيان عشان يجهزون الريوق للنايمين .. قعدت الجد عشان تتريق معاه .. قام الجد وتريق مع الجده .. 
الجد: مادريتي شو صار البارحه ؟
الجده وهي تصب القهوه: خير ان شاءالله .. 
الجد: متعافسين الشباب وصار الضرب ..
الجده: وووويه .. منو متهاوش ؟
الجد: الشباب متهاوشين مع شباب العزبه الثانيه .. تذابحوا ..
الجده: وعسى محد تعور فيهم ..
الجد: لا الحمدلله ما عليهم شر .. مقاليع ما خلوا حد في حاله .. هذول عيال ..
الجده: الله يحفظم فديتهم .. وشوله محد قعدني ؟
الجد: سأل عنج فروس ؟
الجده: والله فيه الخير فديته 
الجد: بس قلنا له نايمه وقال عنج الديايه .. 
الجده: اوريه فروس هالعفريت ..
الجد: ههههه ..
قامت الجده ..
الجد: وين رايحه ؟
الجده: بقعدهم بسهم رقاد .. 
الجد: ههههههه .. ما تخلين حد بحاله تونا اول الصبح خل ينامون ..
الجده: لا وين اول الصبح .. شوف الشمس شكبرها ..
راحت الجده الفيلا عشان تقعدهم .. سندرتهم لين قعدوا ..
الجده: حمد قم انت واخوك ..
بومحمد: يمه تو الناس ..
الجده: بسكم رقاد .. 
بوفارس: يمه انتي تنامين من وقت .. واحنا نمنا متأخرين .. خلينا انام شوي ..
الجده: وجع .. قوموا ولا بجيب لكم الماي ..
بومحمد قعد على الكرسي: خلاص قمنا .. 
بوفارس: حشى ما يخلون الواحد ينام على راحته .. الناس اجازه ..
الجده: جني اشوف فروس جدامي يتحندي .. مو ولدي محمد .. 
بوفارس يحك شعره: لا اله الا الله .. 
الجده: محمد رسول الله .. بسكم رقاد ..
بومحمد: ان شاءالله .. 
طلعت عنهم وراحت غرفة البنات .. كانت هيا توها طالعه و وراها ام محمد وام فارس .. 
هيا: صبحج الله بالخير يمه .. وباست راس امها ..
الجده: الله يسعد صباحج يا بنتي .. قاموا البنيات ؟
هيا: لا بعدهم ..
ام فارس: عندج اياهم عمتي ..
الجده: يصبرون علي .. 
دخلت الغرفه وفتحت الباب بقوه .. 
الجده: قوموا بسكم رقاد قوموا .. 
كل وحده غطت ويها باللحاف .. والجده قامت تسحب اللحافت ..
الجده: بسكم يلا ..
ايمان: يدتي خلينا انام .. 
الجده: قوموا قوموا .. مافي رقاد .. 
فاطمه: يديتي عااااااد
الجده: يعلكم العافيه ماتشبعون رقاد انتوا ..
ايمان: نمنا متأخر ..
الريم: خلوني انام ..
الجده: صبروا علي .. 
طلعت من الغرفه وراحت المطبخ وخذت جيك ماي بارد .. رجعت غرفة البنات .. وصبت عليهم الماي البارد وحرقصتهم .. قاموا البنات يصرخون .. 
البنات: لا لا لا لا لا لا
الجده: واحطبه .. بسكم ..
ايمان: يديتي انتي شريره .. 
الجده: قومي يلا مع هالكشه قومي ..
فاطمه قامت: حتى في الاجازه ما يخلونا انام ..
الجده: بسكم هذره زايده .. 
الريم قاعده وتنفض الماي: والله يدتي انتي مو شي ..
الجده: سود الله ويوهكم قوموا بس .. 
طلعت عنهم والبنات مقتهرين .. راحت الجده غرفة الشباب .. وكانت ادور فارس من بينهم .. 
الجده تضرب على الباب: قوموووووووووا 
محد رد عليها .. 
الجده: يلا يا عيال .. قومووووووووا .. 
بعد محد رد عليها .. 
الجده: فروس هالعفريت وينه .. 
شوي الا كل الشباب يصرخون وراها ..
الشباب: بوووووو 
الجده: ووووووووووووووجع .. خوفتوني .. 
الشباب: ههههههههه 
فارس: صااااادوه .. كاااااااااااك
الجده: والله العظيم بنتفك .. 
يوسف مات من الضحك على فارس ويدته .. 
علي: شباب يلا نشرد قبل ما تصفقنا .. 
محمد: يلا .. 
فارس: رجعوا يالخونه .. 
فاضل: كلها ولد العم ههااااااااي .. 
طلعوا بسرعه وراحوا الصاله .. وكانوا ميتين من الضحك .. شافتهم هيا .. 
هيا: شو سويتوا بامي ؟
محمد: على بالج احنا مثل البنات .. 
هيا: هههههه 
فاضل: يوم سمعنا صراخهم .. قعدنا فروس وقالنا ننخش ورا الباب .. وحطينا المخدات وغطيناهم .. ويوم دخلت يدتي على بالها احنا نايمين .. ومع بعض صرخنا وراها وخرعناها .. 
هيا: هههههههه .. يعلكم ان شاءالله جننتوا امي ..
محمد: هاي فكرت فروس ..
هيا: وينه الحين ؟
محمد: خليناه مع يدتي يتهاوشون داخل .. 
هيا: ههههههه .. والله انتوا ميانين .. 
الجده كانت طالعه من الغرفه وتصرخ ..
الجده: والله انك مب صاحي يالعفريت ..
فارس: والله العفريت ما ينام مثل الدياي اللي ينامون من وقت ..
الجده: دياي ان شاءالله ينتفونك .. 
فارس: ههاااااي .. ليش مجربه من قبل
الجده: اللهم طولك يا روح
فارس: آآآمين .. 
الجده: وين اخوك ؟
فارس: اي واحد فيهم ؟
الجده: عزيز ..
فارس: عندي اخو اسمه عزيز .. مممممم ماعتقد .. يدتي مغلطه ..
الجده: لا تجنني على الصبح 
فارس: محد قالج قعدينا من الصبح ..
الجده: لوع الله جبدج .. 
فارس: ما يأثر في نفسيتي .. 
الجده: اخوك وين ؟
فارس: اي اخو ؟
الجده: اقولك عزيز ..
فارس: عندي جاسم وعبدالعزيز .. بس عزيز ماخبر عندنا .. 
الجده: افففففف
فارس: ليش ليش ؟
الجده: اخوك وينه ؟
فارس: من ؟
الجده: عزيز ..
فارس: هههااااااااي .. صادوه
هيا: جننت امي بسك .. يمه في الغرفه الثانيه مع خالد ولد حمد .. 
الجده: نشفت ريجي يا ولد 
فارس: معليه شربي ماي ..
الجده رفعت يدها تبي تضرب فارس من كثر ما لعب باعصابها .
الجده: وخر مناك .. 
فارس: موووووح حق احلى يده فالعالم .. 
الجده وهي رايحه: حبك برص ..
فارس: عادي خل يحبني .. 
الكل: ههههههههه 
يوسف: جننتها .. 
فارس: ههههههه .. هي تستانس اصلا ..
هيا: والله انها تموت فيك ..
محمد: حبيبي فروسي وحشتني
فارس: فديت ويهك يا قلبي والله انت وحشتني موت .. 
هيا وهي طالعه: بس اشتغلوا هذول ..
الكل: ههههههه 
فارس: زين بروح اتطمن على الجماعه ..
فاضل: بجي معاك .. 
محمد: لا مريم عندهم ..
فاضل: اوووه .. اسف .. 
راح فارس الغرفه ولقى يدته تمسد عبدالعزيز وتبوس راسه .. 
فارس: فديت الحنونه والله .. وباس راسها .. ما عليهم شر ان شاءالله .. 
الجده: حسبي الله على اللي سوا بكم جي .. 
عبدالعزيز فتح عيونه بتعب ..
عبدالعزيز: آآه 
الجده: سمالله عليك يبه .. وتمت تمسح على راسه .. 
التفت على خالد اللي كان نايم بحضن مريم .. 
الجده: مريم يا امي ..
مريم فتحت عيونها مبتسمه ..
مريم: هلا يدتي .. 
الجده: يعطيج العافيه يالغاليه .. والله انج سنعه .. فديت قلبج والله
مريم مبتسمه: الله يعافيج .. 
حطت يدها على ويه خالد وقعدته .. 
مريم: خالد .. وقربت من اذته وهمست .. خالد حبيبي قوم ..
الجده وفارس وعبدالعزيز كانوا يطالعون المشهد وهم مبسوطين .. مريم شافتهم وانحرجت .. 
فارس: زين ممممممم .. يلا قوم بوسعود .. وطلع .. 
الجده: كح كح .. يلا قوموا .. 
طلعت ورا فارس .. وعزيز قام وطلع وراهم بسرعه .. 
خالد ابتسم لمريم وهو يفتح عيونه: هلا حياتي .. 
مريم: قوم فديتك .. 
خالد: فديت حضنج اللي نمت عليه .. و فديت انفاسج اللي تنفستها .. 
مريم: فديتك يا خالد .. تبي اسوي لك ريوق فديتك .. 
خالد: اي حياتي .. واهم شي تسوي لي شاي احمر بالنعناع ..
مريم: من عيوني .. شكثر سكر احط لك .. 
خالد: لاتحطين سكر .. حطي صبعج فيه .. 
مريم منحرجه وبدلع قالت: خالد .. 
خالد مبتسم: فديت الدلع والله .. 
مريم مسكت راس خالد وحطته على المخده .. ومسحت على راسه وهي مبتسمه ..
مريم: يلا فديتك قوم على ما احضر لك الريوق .. 
خالد مبتسم: ان شاءالله يا قلبي .. بس سكري الباب وراج ..
مريم وهي طالعه: ان شاءالله .. 
طلعت مريم وسكرت الباب .. خالد تغيرت ملامح ويهه عقد حواجبه وعمض عيونه بقوه ..
خالد ماسك كتفه: آآآآآآآآآي .. آآآه .. شو هالالم .. 
تم يتألم .. قام من السرير وراح صوب المرايه .. رفع الفانيله وشاف كتفه بالمرايه .. من الضربه صار كتفه اسود .. احتقن الدم في مكان واحد .. 
خالد: الله يكسرك ياللي سويت جي .. حسبي الله ونعم الوكيل .. 
طلع من الغرفه وراح غرفة الشباب طلع له شورت ابيض وتي شيرت عنابي .. حاول يرفع يده بس كان يتألم .. استحمل الالم ورفع يده وبدل ملابسه وطلع لهم .. لقاهم كلهم متجمعين حول المسبح يتريقون .. التفت عليه هيا مبتسمه ..
هيا: فديت هالصباح يا خالد .. 
خالد مبتسم: صباحكم ورد يا ورود .. وصباح خاص للعروسه .. 
مريم نزلت راسها منحرجه ..
الكل: صباح الورد ..
سلم على امه وابوه وباس روسهم .. باس عمته هيا ويدته .. 
خالد: عيل وين الباقي ؟
ام محمد: فالاستراحه مع صاحبكم .. 
خالد: اها .. التفت على مريم وابتسم .. 
مريم فهمت قصده .. راحت وجابت له الشاي والريوق وحطته جدامه .. 
بوفارس: شعليك يالمعرس .. خدمه خاصه ..
خالد مبتسم: هههههه .. ماستاهل يعني ؟
بوفارس: خل نسأل مريم .. 
مريم منحرجه "بابا مو وقته" .. 
خالد: يلا جاوبي ؟
مريم: تستاهل .. 
بوفارس وخالد: الله الله .. 
الكل: هههههههه .. 
مريم انحرجت ودخلت داخل .. 
بوفارس: زين جي احرجت العروسه يا خالد .. 
بومحمد: انت السبب ..
خالد: هههههه .. يحب يتحرش عمي ..
قام خالد بيروح عنهم .. 
ام محمد: وين يبه ؟ ما كلت شي .. 
خالد ماسك كوب الشاي: بارجع بس بمر على الشباب شوي ..
ام محمد: لاحق عليهم يبه .. اقعد تريق اول ..
خالد: بسرعه بس ..
تقاطعه ام محمد: فديتها مريم مسويه لك هالريوق الزين .. بيبرد .. حلاته تاكله حار ..
خالد مبتسم" فديت مريم انا": ان شاءالله .. بس ماقدر اكل وهي داخل .. يطالع عمه .. مزعلينها بعد ..
هيا: هههههه .. خلود عليك سوالف 
خالد: عاد لازم تراضونها ..
بومحمد: نراضيها .. وراح لها داخل .. 
بوفارس: والله انك لوتي يا خلود .. 
خالد: ههههههه 
ام محمد: اكل يا علك العافيه .. 
خالد: ان شاءالله .. 
بومحمد دخل ولقى مريم فالصاله تقلب قنوات التلفزيون ..
بومحمد: يه مريم يبه شو تسوين هني بروحج ؟
مريم مبتسمه: ولا شي عمي .. بس اشوف التلفزيون .. 
بومحمد: ريلج يقول ما راح ياكل الا اذا جيتي ..
مريم: ان شاءالله عمي .. 
بومحمد مد يده لها: يلا يبه .. 
مريم مسكت يد عمها و طلعت معاه .. راحوا صوبهم وكان خالد ياكل بس بيد وحده .. الثانيه ما يقدر يحركها وايد لانها تعوره .. 
بومحمد: فشلتنا يا خلود ..
خالد التفت عليهم: ليش ؟
بومحمد: قايل لها انك ما بتاكل الا بوجودها ..
خالد: ووووي مادري امي تقولي اكل قبل ما يبرد الاكل ..
بومحمد: ما منك فايده .. 
الكل: هههههه .. 
خالد: تعالي قعدي جنبي .. 
قعدت جنبه مريم: كتفك للحين يعورك ؟
خالد: لا احسن من امس .. 
تموا الاهل يتريقون صوب المسبح .. وباقي الشباب فالاستراحه .. فارس شرب له نسكافيه وطلع يكلم مناف ..
راح صوبه محمد .. 
محمد: بسك .. 
فارس مبتسم: لحظه حياتي .. خير الشيخ 
محمد: بعد لحظه حياتي وحركات ..
فارس مبتسم: اخلص علي شو تبي ؟
محمد: ابيك .. 
فارس: زين بابا اقعد هني .. انا بتكلم فالتلفون شوي بس ..
محمد: بابا انت كله تغازل .. بعلم عليك امي ..
فارس: لو علمت امك ماوديك الماركت تاخذ بلونات و شوكلاته زين ..
محمد: ماما بتوديني انت كله تغازل بابا .. 
فارس: مالت عليك اقول .. ماما بتوديني وكان يقلد محمد .. 
محمد: ههااااااي .. 
فارس: زين خلني اخلص .. 
محمد: انت ما تخلص ..
فارس: وش لك فيني 
محمد: وحشتني ..
فارس: ما تشوف وحش ..
محمد: وحش ان شاءالله يعضك ..
فارس: هههههه .. زين بس شوي حمودي خلني اتكلم .. 
محمد: بحسب لك شوي زين .. 
فارس: ههااااااااي .. احسب .. 
محمد وهو رايح: زين بتشوف .. 
كمل فارس مكالمته مع مناف .. 
فارس مبتسم: يعني الليله بيباتون عندنا عبود وفيصل ..
مناف: اي .. فصول قال لامي لو ما خليتينا نبات مو رايح المدرسه .. وعبود يقلده .. لين وافقت امي ..
فارس: هههههه .. وحليلهم ..
مناف: مسوين اضراب اليوم الصبح .. 
فارس: زين امج وافقت .. 
مناف: من حنتهم وافقت .. بس عاد الله يعينك عليها يا فارس ..
فارس: شلون ؟
مناف: هي وافقت بس لما تمر عليهم الله يعينك على توصياتها .. ما راح تستكت .. 
فارس: ههههههه .. من حقها .. 
مناف: ههههههه .. زين حياتي بروح الماحاضره الحين .. 
فارس: كلميني اول ما تخلصين ..
مناف: ان شاءالله حياتي ..
فارس: فديت قلبج .. يلا سلام 
مناف: مع السلامه .. 
سكرت من فارس وهي فرحانه .. دخلت المحاضره وكان الدكتور حامد يراقبها .. انحرجت وطلعت كتابها .. ابتدت المحاضره ومناف تحاول تنتبه بس خايفه تتلاقى عيونها بعيون الدكتور حامد .. كانت مركزه عيونها على اللوحه اللي ورا الدكتور وتسجل ملاحظاتها .. انتهت المحاضره ومناف بسرعه خذت كتابها وطلعت من المحاضره .. راحت الكفتيريا وخذت لها طلبها المعتاد .. قعدت على الطاوله تاكل بهدوء كعاتها .. تمت ادور فاطمه ومريم صديقاتها .. 
مناف " وين صديقاتي لي يومين ما شفتهم؟ حليلهم يجننون ماشاءالله عليهم .. ان شاءالله بشوفهم الاسبوع الجاي " .. تمت مناف اطالع الجوال .. 
مناف " فديت فارس كان يمسك هالجوال .. وكان يحطه عند اذنه ويكلمني .. فديتك يا فارس " اتصلت له وتمت تسولف معاه ..



الظهر عبدالله وفيصل تلاقوا فالفريج راجعين من المدرسه ..
عبدالله ينادي على اخوه: فصوووووول 
فيصل التفت عليه مبتسم: نعم ..
عبدالله: كلمت فارس ؟
فيصل: لا اول ما روح البيت باتصل له ..
عبدالله يطوق اخوه: لا الحين يلا ..
فيصل: زين زين .. 
اتصل فيصل بفارس وعبدالله كان يطالعه وهو مستانس .. 
فارس: هلا فيصل .. شحالك ؟
فيصل: طيب .. 
فارس مبتسم: ها بشر ..
فيصل بوناسه: بنبات معاكم الليله .. 
عبدالله: ياااااي .. 
فارس: والله .. احلى خبر .. زين تغدوا وانا بطلع بعد شوي .. 
فيصل: ان شاءالله .. 
سكر من فارس والتتفت على اخوه ..
فيصل: اللي يروح البيت قبل .. 
ركضوا هم الثنين يسابقون بعض .. كانوا يضحكون .. وصلوا البيت وهم فرحانين .. 
عبدالله: يمه .. 
ام مناف: هلا وغلا ..
ركض عبدالله في احضان امه وباسها .. 
ام مناف: فديت هالضحكه والله .. وحضنته بقوه .. فديت ريحتك يا عبود ..
قرب فيصل من امه وحضنها .. 
فيصل: فديتج يمه .. 
ام مناف كانت حاضنه عبدالله وفيصل بحب وحنان .. 
ام مناف: يلا فديتكم .. بدلوا وغسلوا عشان تتغدون .. وتروحون مع فارس .. 
عبدالله: جهزتي الشنطه يمه ؟
ام مناف مبتسمه: اي يبه اختك جهزتها .. يلا روح غسل وبدل .. 
عبدالله باس امه وركض: زين زين .. 
التفت على فيصل: يلا فديتك روح غسل وبدل .. بجهز كم الغدا ..
فيصل مبتسم: ان شاءالله .. 
كل من عبدالله وفيصل راح يبدل ودخلوا على امهم الصاله .. كانت مجهزه لهم الغدا وتنتظرهم .. 
فيصل: الله الريحه حلوه .. مد يده وكل بهدوء .. 
اما عبدالله كانت ام مناف تأكله بيدها .. وهو فرحان ويعد الدقايق عشان يروح العزبه .. بعد ما خلصوا غداهم .. ام مناف حطت جدامهم الفاكهه .. 
ام مناف: عبودي حبيبي تبي موز ولا تفاح ؟
عبدالله وهو يقرض اضافره: ابي تفاح .. اكليني يمه .. 
فيصل: ياهل تأكلك .. كل بروحك ..
عبدالله: يمه شوفي فصول ..
ام مناف: فيصل يبه خله لاتلعوزه ..
فيصل: مالت عليك يالياهل ..
ام مناف مبتسمه: فديتكم كلكم والله .. زين فيصل يبه وش في خاطرك ؟
فيصل: ابي تفاح ..
ام مناف: ان شاءالله .. 
قشرت لهم التفاح وقصصته لهم .. تمت تأكل عبدالله وفيصل كان ياكل بروحه .. رن جوال فيصل ..
عبدالله بوناسه: يااااي فارس وصل .. 
ام مناف: اقعد يبه خلص اللي بحلجك اول .. 
عبدالله: لا بروح حق فارس .. وركض برا صوب الباب .. 
فيصل رد على فارس: هلا فارس .. 
فارس: هلا فيصل .. تغديتوا ؟
فيصل: اي الحمدلله .. 
فارس: بالعافيه .. زين انا عند الباب .. اوه عبود عندي فديته .. يلا انتظرك ..
فيصل: الله يعافيك .. وعبود ملقوف .. امي تناديه وهو طاير ..
فارس: هههههه .. يلا فديتك ..
فيصل: مع السلامه .. 
ام مناف: وينه يبه ؟
فيصل: عند الباب .. 
ام مناف: فيصل يبه اختك جهزت شنطتكم .. روح خذها من الغرفه .. وانا بروح اكلم فارس عند الباب ..
فيصل: ان شاءالله .. 
راحت ام مناف عند الباب وفيصل راح يجيب الشنطه .. طلع وكانت ام مناف توصي فارس على عيالها .. 
ام مناف: ما وصيك عليهم يا فارس .. 
فارس: ما يهمج الغاليه .. 
ام مناف: يبه ما وصيك عليهم .. و لو غلطوا عندك اياهم ..
فيصل: يمه كل مره تقولين جي .. خلاص عاد ..
فارس مبتسم: تحاتيكم يا فيصل .. ما يهمج الغاليه بحطهم بعيوني .. وامس ما غلطوا واستانسوا وايد .. 
ام مناف تنهدت: آآه زين يبه .. نادت عبدالله اللي كان فالسياره مع محمد .. تعال عبدالله خل اشم ريحتك يبه ..
عبدالله: يمه عاد ..
محمد: يه روح حق امك يالدب ..
عبدالله مسك يد محمد: هههاااااااااي .. زين برجع لا تروحون عني ..
محمد يضحك على ضحكة عبدالله: ههههه .. بننتظرك .. 
ام مناف حضنت عبدالله بقوه وباسته .. عبدالله حضنها وتم يشم ريحتها .. 
ام مناف: حبيبي لا تستوي مينون هناك .. 
عبدالله: هههاااااااااي .. زين زين ..
فارس: عبود والله انك عجيب مع هالضحكه .. 
ام مناف: فديته ولدي .. 
عبدالله: خلاص يمه ..
ام مناف تضحك عليه: ان شاءالله يبه .. يلا توكل الله يحفظك .. فيصل تعال يبه .. 
فيصل ابتسم لامه وحضنها بقوه .. 
ام مناف: فديت الريال والله .. وا فديت هالريحه والله .. ما وصيكم على بعض يبه .. ولا تحملوا تسون شي يزعل فارس .. 
فيصل: ان شاءالله يمه .. باس راسها .. 
ام مناف: تحب الكعبه يبه .. يلا توكلوا الله وياكم .. 
فارس: ما تامرينا على شي يمه .. 
ام مناف: لا يبه .. فيصل .. اتصل باختك اول ما توصل زين يبه .. 
فيصل: ان شاءالله .. 
ام مناف: فارس راس مالي هالثنين .. هالله هالله فيهم .. 
فارس: من عيوني يمه .. اخواني حاطهم بعيوني .. فالحفظ والصون والله .. 
ام مناف: بارك الله فيك .. شوي شوي فالدرب .. و خل يكلموني قبل ما ينامون .. و اول ما يوصلون يتصلون باختهم .. 
فارس: ان شاءالله .. يلا يمه مع السلامه .. 
ام مناف بحزن: الله يحفظكم .. دخلت وسكرت الباب وراها .. فارس ركب السياره .. فيصل قاعد فالسيت اللي ورا محمد .. وعبدالله في حضن محمد .. 
عبدالله: فارس شوف بسوق .. 
فارس مبتسم: يلا خل نشوفك .. 
محمد: شوفوا شلون يلف الولد .. 
عبدالله: ههاااااااي ..
محمد: ههههههههه .. عليك ضحكه خطيره يا عبود .. 
الكل: هههههههه .. 
كملوا دربهم للعزبه .. جاسم وسلطان كانوا ينتظرون فيصل .. اول ما دخلوا العزبه ..
......................


جاسم: هاااي .. 
فيصل نزل الجامه: هلاهلا .. 
عبدالله: نزل الجامه .. 
محمد نزل الجامه .. وعبدالله طلع راسه .. 
عبدالله: هييييييييي انا اسوق .. 
فارس ومحمد ماتوا من الضحك على عبدالله .. 
محمد: الله يحفظه على برأته .. 
فارس: مبتسم: الله يحفظه .. 
صف محمد السياره ونزل فيصل عند الشباب .. وعلى طول راح معاهم صوب الطيور .. اما عبدالله طبعا تم مع فارس ومحمد .. نزلوا الشنطه ودخلوا داخل .. الحريم اول ما شافوا عبدالله كلهم استانسوا ..
فاطمه: تعال حبيبي .. 
عبدالله ابتسم بخجل مسك يد فارس ..
محمد: اللي يشوفك من شوي تصرخ وتضحك ذيك الضحكه العجيبه .. ما يشوفك الحين مستحي ..
فارس: هههههههههه .. 
مريم: اي ضحكه بعد ؟
محمد: يضحك ضحكه خطيره .. يا ليتني سجلته .. 
فاطمه: فديته والله .. فارس جيبه .. 
فارس: تروح ؟
عبدالله رفع راسه يطالع فارس وهز راسه بالنفي ..
محمد: ما يبيكم .. 
فاطمه رفعت حاجب وصدت عن محمد .. 
فارس: زين خل نروح نبدل .. بنرجع لكم .. متى الغدا ؟
ام فارس: الحين بنجهز .. 
دخلوا الغرفه يبدلون .. فارس لبس بنطلون برمودا اسود .. وفانيله بيضه علاقي ( بدون يد ) .. اما محمد لبس شورت عنابي وفانيله سوده .. بعد ما لبسوا طلعوا الصاله وعبدالله معاهم .. محد كان فالصاله الا فاطمه وكانت تقرى كتاب .. 
فارس: شو تقرين اختي ؟
فاطمه: اقرى قصة ( نهاية حبك إعدامي ) .. 
فارس: ليش تضحكين زين ؟
فاطمه: لا بس في بعض المواقف تضحك .. هههههه 
محمد: تحبين تقرين قصص ؟
فاطمه: اي .. عبودي تعال فديتك .. 
محمد " ليش يا فطيم ليش؟" 
فارس: روح لها يبه .. بس بتكلمك شوي .. 
مشى عبدالله صوب فاطمه .. مسكته وباسته على خده ..
فاطمه: فديته يجنن .. الله يحفظه .. 
عبدالله ابتسم: اني حلوه .. انتي قلبج ابيض 
الكل:هههههه 
فاطمه: فديت قلبك انت والله .. وحضنته بحنان .. 
محمد كان يطالع فاطمه وفاطمه كانت تتجاهل نظراته .. 
فارس: يلا نطلع .. 
عبدالله: ههاااااااي .. يلا
الكل: هههههههههه
محمد: اخ ما سجلتك عبود ..
فاطمه: هههههه .. صج ضحكته عجيبه .. 
عبدالله من الاحراج مسك فارس .. 
فارس: ههههه .. يلا نطلع .. 
طلعوا وراحوا الاستراحه عند الشباب .. علي اول ما شاف عبدالله فتح له ذراعين هوابتسم ..
علي: عبوووووووود ..
عبدالله وهو يركض: هههاااااي .. بنبات عندكم .. يااااااي ..
محمد: والله يجنن هالولد .. الله يحفظه .. شوفه شلون خذ علينا ..
فارس: اي .. تذكره امس اول ما وصلنا .. 
محمد: اي الله يحفظه ..
علي: حلاه عليك بتبات الليله هني ..
عبدالله: اي .. وناسه ..
بومحمد يكلم بوفارس: الله يحفظه هالولد .. 
بوفارس: ماشاءالله عليه .. بس اخوه الكبير مادري وين شايفه .؟
بومحمد: انت للحين تحاول تتذكر ..
بوفارس: متأكد اني شفته في مكان بس مادري وين ..
بومحمد: الكبر شين ..
بومحمد وبوفارس: ههههههههه .. 
علي: عبود تحب الخيول ؟
عبدالله: اي .. احب كل شي 
علي: تعال بركبك .. 
عبدالله: وين الضب ؟
علي: ههههههه .. 
عبدالعزيز: اي ضب ؟
عبدالله: امس لقينا ضب وخوفت العيال فيه .. ههااااااااي ..
الكل ضحك على ضحكة عبدالله: ههههههههه 
عبدالله قرب من عبدالعزيز: شفيه راسك ؟
عبدالعزيز: ضربوني .. 
عبدالله بخوف: من ؟
عبدالعزيز: الاولاد الشياطين .. 
عبدالله: ليش ما ناديتني العب لهم كاراتيه .. فيصل اخوي علمني انا ونايف اخوي الكاراتيه .. 
عبدالعزيز: لو ادري كنت ناديتك عشان تصفقهم .. زين نايف اخوك وينه .. 
عبدالله نزل راسه وبحزن رد: راح عند الله .. 
محمد: فروس الحق ..
فارس: شو ؟
محمد: الولد يسولف عن هله ..
فارس: عبود .. تعال بسرعه .. 
عبدالعزيز: لا حول ولا قوة الا بالله .. 
يوسف: مسكين .. شفته شلون تكلم بحزن ؟
عبدالله راح عند فارس: نعم .. 
فارس: روح ناد لي فيصل .. 
محمد: الله يستر ..
فارس: ابوي انتبه ؟
محمد: ماعتقد .. بس الشباب .. 
فارس: الله يستر .. 
علي طلع من الاستراحه .. 
فارس: على وين بوحسن ؟
علي: بروح اركب الخيل .. 
محمد: بجي معاك .. قوم فروس ..
فارس: زين .. 
طلعوا من الاستراحه .. عبدالله كان يمشي مع فيصل .. قربوا من فارس ..
عبدالله: كاهو فصول ..
فارس: اتصلت في اختك ؟
فيصل: لا نسيت .. 
فارس: اتصل لها امك موصيتني ..
فيصل: ان شاءالله .. 
علي: عبووود يلا .. 
عبدالله ركض صوب علي .. طلع علي الخيل من الاسطبل .. ركب عبدالله وركب وراه .. 
فارس: تبي تركب الخيل فيصل ؟
فيصل: لا بروح مع الشباب .. 
فارس: على راحتك .. 
اتصل فيصل بمناف عشان يطمنها .. اما عبدالله كان مبسوط عالاخر مع علي .. لان علي وايد حب عبدالله .. فارس و محمد كل منهم طلع خيله وركبه .. تموا يتمشون حول العزبه ثلاثتهم .. 
علي: فارس شوف عبود هو اللي يوجه الخيل بروحه ..
فارس: ماشاءالله عليك عبود ..
محمد: والله مافي مثلك يا ولد ..
عبدالله: ههااااي .. وناسه 
الكل: هههههه ..
محمد: ودي اعلق عبود في جوالي .. 
علي وفارس: هههههههههههه 
عبدالله: شلون يعني ؟
محمد: لي كبرت بتعرف .. 
الكل: ههههههه .. 
يوسف كان راكب الخيل وبخيله يركض صوبهم .. 
محمد: شوف يوسف ..
فارس التفت على يوسف: لا اله الا الله عليه .. 
علي: شو فيه يوسف ؟
فارس: مزيون الولد .. الله يحفظه .. 
قرب منهم يوسف ..
يوسف: يا جماعه الغدا جاهز .. 
فارس: ان شاءالله .. زين شو رايكم بعد الغدا نلعب بالماي ..
علي: الماي!؟
فارس: جبنا مسدسات ماي ..
علي: يا قلبي عليك .. 
يوسف: وناسه .. 
فارس: حلو حلو .. 
محمد: نتسابق شباب .. 
علي: روحوا انتوا .. انا معاي عبود .. 
فارس: خله يمسك عدل .. 
علي: عادي عبود نتسابق ؟
عبدالله: يلاا .. بس خل نسبقهم .. 
يوسف: مقلوع الولد .. 
فارس: مستعدين .. 
عبدالله: يلا .. 
محمد: يلاااا .. 
تحركت الخيول بسرعه تسابق الريح .. وصلوا العزبه وعبدالله كان مهيص ويشجع ..
عبدالله: ههااااااااي فزنا عليكم .. 
فارس: والله فزتوا علينا ..
يوسف: والله انك بطل يا ولد .. 
نزلوا من الخيول ورجعوها الاسطبلات .. وراحوا الشباب الميلس عشان يتغدون .. 
بوفارس: وين العيال يا فارس ؟
فارس: متغدين يبه ؟
بوفارس: زين شوف يمكن في خاطرهم الاكل ؟
فارس: ماعتقد .. 
محمد: وليش ما تعتقد .. يا فيصل .. 
فيصل: نعم ..
محمد: تعالوا تغدوا يبه ؟
فيصل: تغدينا .. 
محمد: بالعافيه يبه .. 
تغدوا وبعدها لعبوا في مسدسات الماي .. الكل انقهر من محمد وفارس لان اعندهم اكبر المسدسات .. 
جاسم: ما يصير ..
سلطان: والله ظلم ..
محمد رشهم بالمسدس الكبير اللي عنده: يلا انت وياه .. 
سلطان: لا لا لالا 
فيصل بشماته: هههههه .. محد قالك ..
فارس طالع محمد ورشوا فيصل مع بعض .. 
الكل: هههههههه ..
جاسم: هجوم يا شباب .. 
ركضوا العيال صوب الشباب عشان يرشونهم بالماي .. استانسوا وايد مع المسدسات .. 
علي: مب هين يا جسوم .. سبحتني ..
فيصل: لحظه بروح اعبي ماي .. 
علي: عليه شباب .. 
ركضوا الشباب صوب فيصل ورشوه بالماي وكان يركض وهو ميت من الضحك ..
فيصل: لا لا لا لا 
سلطان: جسوم يلا ندافع عنه .. خل نرشهم من وراهم .. 
جاسم: قدام .. 
ركضوا ورا الشباب اللي كانوا يلحقون فيصل .. توهم بيرشونهم بالماي .. والتفتوا عليهم الشباب وسبحوهم ..
يوسف: صادووووووه .. 
فاضل: والله انكم اغبياء .. ههااااااي ..
علي: عبود تعال اسبحك .. 
عبدالله: ههااااااااي .. ركض صوب علي وفصخ فانيلته .. يلا يلا .. ههااااااااي .. 
استاتسوا الشباب كلهم ولعبوا فالماي لعب .. البنات استغلوا الفرصه وطبوا المسبح .. الشياب كانوا يشيشون حول المسبح .. 
بعيد عن جو البر والعزبه والخيول والبانشيات .. نواف كان في غرفته يفكر في هدوء .. قام من سريره و راح غرفة امه .. طق عليها الباب ودخل .. 
ام نواف: هلا والله ..
نواف: شلونج يمه .؟
ام نواف: الحمدلله ..
نواف: يمه انا .. مممممم 
ام نواف مبتسمه: شفيك يبه ؟ قول اللي بخاطرك ؟
نواف: يمه انا قررت اتزوج ..
ام نواف فرحانه: هاي الساعه المباركه يا ولدي .. من بكره بشوف لك احلى البنات .. 
نواف: لا تعبين عمرج يمه ..
ام نواف: ليش ؟ من تكون ؟
نواف: بنت اخت واحد اعرفه .. 
ام نواف مبتسمه: وين شفتها يبه قولي .. 
نواف: هههههه .. شفتها معاه وهم طالعين برا .. 
ام نواف: ولا يهمك باكلم اختك اليوم .. بنسأل عنهم وبنحدد يوم وبنروح لهم .. ولا انت تبي تكلمه بنفسك ؟
نواف: والله انا بكلمه ولي رد علي .. بناخذ موعد و زوروهم انتوا .. 
ام نواف: الله يفرح قلبك مثل ما فرحت قلبي يبه .. 
نواف باس يد امه: اهم شي رضاج ودعواتج يمه .. 
ام نواف: والله ادعي لك ليل ونهار ..
نواف: بس هاي يكفيني الغاليه .. 
ام نواف: فديت عمرك يبه .. يا ليت المرحوم موجود عشان يفرح فيك .. 
نواف نزل راسه: الله يرحمه .. زين الغاليه بروح اريح شوي قعديني العصر .. 
طلع نواف وهو فرحان .. نام له ساعه تقريبا بعدين قام وصلى العصر وراح يباشر تجارته .. على المغرب اتصل بسلمان .. 
سلمان: هلا والله ..
نواف: شحالك ؟
سلمان: طيب الله يسلمك .. علومك ؟
نواف: الحمدلله .. الا بسألك طالع مكان اليوم ؟
سلمان: يمكن امر على الربع العزبه .. في شي ؟
نواف: تقدر تمر علي بعد العشاء ؟
سلمان: ان شاءالله .. 
نواف: ولا شرايك نروح الكوفي شوب احسن .. 
سلمان: الكوفي شوب احسن .. 
نواف: خلاص نتلاقى الساعه 7 ونص .. 
سلمان: حلو .. 
نواف: ما عطلك يبه .. 
سلمان: مع السلامه .. 
نواف: مع السلامه .. 
سكر سلمان وهو يفكر في مكالمة نواف .. 
سلمان " يا ترى وش يبي فيني نواف ؟ وش ممكن يكون الموضوع اللي يبيني فيه ؟" .. 
نزل عند البنات فالصاله .. 
سلمان: شلونكم بناتي ؟
الجوهره: الحمدلله .. 
سلمان: شمسوين ؟
الجوهره: تمام .. 
سلمان: وين بوالشباب .. 
هنادي كانت مندمجه مع الفلم .. 
الجوهره: ههههههه .. مب في فنك هنود ..
سلمان مبتسم: مبين عليها .. 
سلمان: تبون تطلعون مكان يبه ؟
هنادي: اي .. 
الجوهره وسلمان: هههههههه .. 
هنادي: عاد خالي .. 
سلمان: وشو اللي عاد ؟
هنادي: خل نطلع شوي .. 
سلمان: طلعوا مع السايق .. انا مواعد لي ريال الساعه 7 ونص .. وفالليل بروح عند يوسف .. 
هنادي: بتسهر الليله هناك ؟
سلمان: مادري بشوف .. 
الجوهره: خذ راحتك خالي .. 
سلمان: شخبار ابراهيم ؟
الجوهره: طيب الحمدلله .. 
سلمان: لو تبون تطلعون طلعوا يبه بس لاتتأخرون عن الساعه 9 ونص .. 
الجوهره: مو مشكله .. 
سلمان: هنادي يمه في خاطرج تطلعين مكان يبه ..؟
هنادي: معاك اي ..
سلمان: فديتج والله مواعد الشباب .. اوعدج بكره بطلعج طلعه ما تنسينها .. 
هنادي: اوكي .. 
سلمان: ههههه .. جوجو يبه صبي لي شاي ..
الجوهره: ان شاءالله .. 
تم سلمان مع بنات اخته لين أذن العشاء راح يصلي فالمسيد .. بعدين راح الكوفي شوب وتلاقى مع نواف ..
دخل سلمان ولقى نواف ينتظره ..
سلمان: السلام عليكم .. 
نواف وقف وسلم على سلمان: وعليكم السلام .. 
قعدوا وطلبوا لهم .. اول ما وصل الطلب تكلم نواف في موضوعه .. 
نواف: انا قررت اكمل نص ديني .. 
سلمان مبتسم: موفق يا نواف .. 
نواف: بس بصراحه يا سلمان .. انا قلت اني ما راح القى احسن منكم .. 
سلمان ابتسم باحراج: ما عليك زود الغالي .. 
نواف: انا كلمت الاهل .. وقلت لهم بكلمك اول .. وانت كلم هلك .. انتظر ردكم عشان يزورونكم الاهل .. 
سلمان: ولا يهمك الغالي .. بكلم الاهل وبشوف اخوهم وبرد عليك ان شاءالله .. بصراحه يشرفنا اناسيبكم .. 
نواف: الشرف لنا والله .. ما بلقى احسن منكم .. 
تموا يسولفون في امور ثانيه .. وبعدها استأذن سلمان عشان يروح العزبه عند الشباب .. طلع من الكوفي شوب وهو فرحان .. 
سلمان " الله يكبر حظج يا هنوده .. وان شاءالله تكونون من نصيب بعض " .. اتجه للعزبه وفي جعبته هالخبر بيقوله ليوسف .. وصل العزبه واستقبلوه الشباب .. 
سلمان: عيل وين الباقي ؟
فارس: مع البانشيات .. 
سلمان: ما يشبعون هالشباب الله يحفظهم ..
بوفارس: امس تعافسوا .. 
سلمان عقد حواجبه: متي امس ؟
بوفارس: بعد ما وصلوك .. 
سلمان: والله .. زين عسى محد تعور فيهم ؟
يومحمد: ولدكم ما عليه شر .. بس خالد ولدي تعور كتفه وعبدالعزيز راسه .. 
سلمان: لاحول ولا قوة الا بالله .. والله انهم مقاليع .. انا كنت حاس ان وراهم شي .. من شفت استعراضهم ..
محمد: قلت لهم بس زين ربك ستر و وصل فارس فالوقت المناسب .. 
سلمان: الله يهديهم .. 
تموا يسولفون وبعدين سلمان استأذن عشان يدخن برا .. وهو طالع طلع علبة الزقاير و ولع له وحده .. خذ له نفس والتفت صوب المسبح .. شاف البنات وهم يركضون ورا بعض ويلعبون ببرأه .. طبعا من بين هالبنات لفتت انتباهه فاطمه .. تم يطالعها وهو مبتسم .. مشى صوب العيال اللي كانوا يلعبون صوب الطيور .. كان يشوفهم وهم يتفاهمون مع فهد بالاشاره .. شاف عبدالله مع علي وباقي الشباب فالبانشيات داخلين العزبه .. استغرب ان عبدالله مندمج مع الشباب اكثر من الاولاد اللي بسنه .. قربوا الشباب من سلمان .. 
عبدالعزيز: يلا ..
سلمان ينفخ الدخان: وين ؟
علي: لفه عالسريع .. 
سلمان: لا لا .. 
عبدالله: ههااااااي .. والله فله غبرنا .. 
سلمان: هههههه .. يا زين هالضحكه .. 
يوسف: ضحكته خطيره .. 
سلمان مبتسم: اي والله خطيره .. 
يوسف: لفه عالسريع خالي .. 
سلمان: يلا .. 
نزل عبدالعزيز من البانشي مالته عشان يسوقها سلمان .. 
سلمان: لا عادي يبه . انا بركب ورا ولد اختي .. 
عبدالعزيز: على راحتك .. 
ركب سلمان ورا يوسف .. وطلعوا من العزبه وهم طايرين .. تموا يستعرضون شوي .. استعرض يوسف وبعده فاضل .. وقف يوسف على جنب عشان يشوفون استعراض فاضل .. سلمان قاله الموضوع .. 
سلمان: في واحد متقدم حق اختك ؟
يوسف: يلا الفضلي .. من يكون هالشخص ؟
سلمان: تعرف نواف .. 
يوسف: اي اللي نشوفه فالكوفي شوب ؟ احلى الفضلي .. والله انك فنان 
سلمان: اي هذي هو .. 
يوسف: متى كلمك ؟ دورك بوسعود بس شوي شوي ..
سلمان: اليوم .. ها شرايك انت ؟
يوسف: عاش بوسعود حبيبي .. مستحيل اوقف نصيب اختي .. انت كلمتها ؟ .. روح يا بوسعود .. 
سلمان: لا والله .. توه من شوي مكلمني الريال .. 
يوسف: زين .. نسأل عنه .. خف علينا يا بوسعود بس فنان يالغالي .. وكلمها لي رجعت الليله ..
سلمان: والله متوتر ماعرف شلون بفاتحها بالموضوع ؟ 
يوسف: تبيني اكلمها انا ؟ اول مارجع بفاتحها بالموضوع وانت اسأل عنه لين اكلمها .. 
سلمان: حلو .. انا بسأل عنه خلال هاليومين لين ترجع انت من العزبه .. 
يوسف: وااااااي اموت فالحركات الخطيره يا خطير انته .. ولا يهمك يا خالي .. دورك بوحسن اتحفنا .. 
علي نزل عبدالله وبدا استعراضه .. 
عبدالعزيز: اموت واسوي هالحركه شلون تسويها علوه ؟ 
علي وهو يشل البانشي على التواير اللي جدام: هاي السر العلوني .. 
الكل: هههههههههه .. 
عبدالله: والله انك فله .. ههاااااااااااااااي .. 
سلمان: يسلم هالضحكه .. 
فاضل: يلا نرجع شباب .. 
عبدالعزيز: سباق .. 
الكل: يلا ..
سلمان: شوي شوي على الولد يا علي ..
علي: ما عليك منه مقلوع هالولد .. 
عبدالله: يلا بسرعه نسبقهم .. 
سلمان ضحك على عبدالله: هههههه .. 
رجعوا العزبه .. سلمان راح عند الشياب عشان يشيش .. فاضل ويوسف وعبدالعزيز وعلي وعبدالله طبوا المسبح .. 
الجده: عزوز ما تخاف انت ؟ 
عبدالعزيز باستغراب: ليش ؟
الجده: جرحك ما برى وانت اطامر لي فهالماي .. 
عبدالعزيز ابتسم: عادي يدتي .. 
الجده: يا علك العافيه .. 
عبدالعزيز: آمين .. 
الجده: انا بروح احط راسي وبنام احسن لي ..
فارس من وراها: روحي نامي وقعدينا قبل الديك .. 
الجده انتفضت: وجع يا اسود الويه .. 
الشباب: هههههههه .. 
فارس: تحبين تسوين لج حركات .. 
الجده: فارق ويهي يالعفريت .. 
فارس: واذا ما فارقت .. شو بتسوين ؟
الجده: قم عني ويه قم .. 
فارس: لا .. 
الجده: و لوح على ظهرك قم اشوف .. 
فارس: بل
علي: زفوووووه ..
الجده وهي رايحه: تستاهل قاموا يضحكون عليك ..
فارس: مردوه يالديايه .. اوريج .. 
الجده التفت: انا ديايه يالعفريت .. بوريك شغل الديايه بكره ..
فارس: انتظر بكره انا .. 
الجده طلعت من غير ماترد عليه .. 
علي: الله يغربلك يا فروس .. جننتها .. 
فارس: ههههههه 
استانسوا الشباب في المسبح .. مرت هالليله عليهم بوناسه .. كانوا يشون كباب والجو كان حلو .. سوالف و وناسه و ضحك .. عبدالله وفيصل كانوا طايرين من الوناسه لانهم بيباتون فالعزبه .. يوسف فرحان بالخبر اللي قاله له سلمان .. محمد عايش عالم ثاني مع ساره .. ايمان ومريم والريم وفاطمه كانوا مستانسين .. علي وفاضل وعبدالعزيز عايشين حياتهم عالاخر .. مريم وخالد راحوا كوكب الحب والرومنسيه .. العيال الصغار طلعوا طاقتهم بالعلب والوناسه .. عدت هالليله حلوه للكل .. رجع سلمان العاصه وهو محمل باحلى الاخبار .. بس كان متوتر ومو عارف كيف يفاتح هنادي بالموضوع فترك هالموضوع على يوسف .. نام مع بنات اخته .. انقضت هالليله على خير .. مرت الليله اللي بعدها باحداث احلى منها بعد
.. 
اما الليله الاخيره كانت اخر ليله لهم .. لانهم اليوم اللي بعده بيرجعون العاصمه .. 
ايمان: يا خساره .. ليش بنرجع ؟
بوفارس: الوناسه لها وقتها .. والجد له وقته 
الريم: بس الوناسه تمر علينا بسرعه ..
بوفارس: لازم لانها وناسه .. 
الريم بحزن: صح .. 
بوفارس: زين ليش كل هالحزن انتي وياها .. بنجي مره ثانيه .. 
ايمان: بس الجو ما يتعوض ..
بوفارس: آآآآه .. صدقتي في هاذي .. 
بومحمد: يه انتوا قاعدين هني .. يلا جهزنا كل شي بنحرك .. توزعوا على السيارات .. 
بوفارس: توكلنا على الله .. يلا يا بناتي .. 
ايمان والريم: يلا .. 
بوفارس: ما نسيتوا شي ؟
البنات: لا .. 
طلعوا وتوزعوا على السياير .. ايمان ركبت مع ابوها وامها وجاسم .. الريم مع ابوها واخوانها الصغار .. هيا ركبت مع ابوها وامها .. مريم مع خالد وكانوا بروحهم .. فارس معاه فاطمه .. عبدالعزيز بسيارته ومعاه يوسف وفاضل .. علي بروحه .. محمد مع زوجته وعياله .. توجهوا للعاصمه و ودعوا العزبه بحزن .. كلن وصل بيته 
ايمان: فديت غرفتي وحشتني .. 
بوفارس مبتسم: هههههه .. شو بعد تتفديت غرفتج ؟
ايمان: ههههههه 
ام فارس: يلا جاسم دش تسبح وباجهز لك ملابسك .. 
جاسم: ان شاءالله .. 
بوفارس: انا بعد جهزي لي ملابسي .. وابي تمسديني شوي .. ريولي تعورني .. 
ام فارس: ان شاءالله .. 
دخلت مريم وهي مستانسه .. 
ام فارس: فديت بنتي .. توج واصله يمه ؟
مريم: اي .. 
ام فارس: ريلج وينه ؟
مريم: مع اخواني فالحوش .. 
ام فارس: زين شوفيه يبي شي ؟
مريم: لا ما يبي شي .. الحين بيروح البيت .. 
ام فارس: يعطيكم العافيه .. 
مريم وهي رايحه: الله يعافيج .. 
دخلت غرفتها وهي مستانسه .. خذت لها شور دافي و اتصلت بزوجها .. تمت تتكلم معاه بوناسه وفرح .. 
ايمان خذت لها شور ونامت على طول من التعب .. فاطمه خذت لها شور وبعدين راحت تقعد عند امها وابوها .. عبدالعزيز خذ له شور و طلع مواعد الشباب .. فارس كان في عالم مناف .. يكلمها وتكلمه باحلى كلام الحب .. 
في بيت بومحمد الوضع كان مشابه لوضع بيت بوفارس .. ام فارس سبحت فهد واسماء ورقدتهم على طول .. سلطان خذ له شور ونام بعد .. الريم كانت تساعد ساره .. سبحوا اليهال وبدلوا لهم ورقدوهم .. فاضل تسبح وبدل وطلع لانه مواعد يوسف وعبدالعزيز .. وعلي طلع معاهم .. الريم خذت لها شور وبدلت ملابسها .. وتمت في غرفتها .. محمد كان مع ساره فالغرفه كان يتغزل فيها ومعيشها جو ولا احلى .. خالد رجع البيت وكان يكلم مريم .. 
مريم: وصلت البيت ؟
خالد: اي توني .. 
مريم: زين خلاص فديتك .. روح ارتاح وكلمني اول ماتقعد من النوم .. 
خالد مبتسم: مريم ..
مريم: هلا
خالد: تحبيني ؟
مريم انحرجت: اي 
خالد: شو اللي اي ؟
مريم: انت سألت وجوابي على سؤالك اي .. 
خالد: نسيت السؤال ؟
مريم بدلع: خالد .. 
خالد: اموت فالدلع .. 
مريم: زين روح ارتاح فديتك يلا ..
خالد: ان شاءالله .. بس اول قولي لي تحبيني .؟
مريم: خالد ..
خالد: اول جاوبيني ؟
مريم: مممم .. اي احبك ..
خالد: آآآآه .. فديت شفاهج لي نطقتها .. اموت انا .. 
مريم: سمالله عليك حبيبي .. 
خالد: الله يرضى عليج يا اغلى مريم فالدنيا ..
مريم: ويرضى عليك فديتك .. خلاص روح ارتاح .. 
خالد: ان شاءالله .. بقولج حبيبتي ..
مريم: قول ..
خالد: قعديني الساعه 9 
مريم: ان شاءالله من عيوني ..
خالد: فديت عيونج والله .. 
مريم: مع السلامه .. 
خالد: الله يحفظج .. 
سكر منها وهو يتألم .. الالم اللي بكتفه يزيد .. 
خالد: آآآآآآي كتفي .. 
خذ له شور سريع وطلع راح المستشفى .. 
اما يوسف الولهان اول ما رجع البيت استقبلوه خواته بالاحضان ..
هنادي: يوسف وحشتني فديتك ..
يوسف: والله انتوا وحشتوني موت .. شلونكم ؟
هنادي: الحمدلله .. ها شسويت هناك ؟
يوسف: والله وناسه .. بانشيات وخيول ومسبح و شوي كباب و ناسه مع الربع .. 
الجوهره: حلو والله ..
يوسف مبتسم لها: والله استانسنا .. شخبار ابراهيم ؟
الجوهره: الحمدلله طيب ..
يوسف: خلاص ما بقى شي على الخطوبه ..
الجوهره منحرجه: اي بعد يومين ان شاءالله .. 
يوسف: الله يسهل ان شاءالله .. زين هنوده بقولج .. 
هنادي: قول فديتك .. 
يوسف: في واحد متقدم لخطبتج .. 
هنادي قلبها كان يدق بسرعه .. توترت وكانت ترجف .. 
الجوهره ابتسمت لاختها: فديت هنوده والله .. 
يوسف: ها وش قلتي ..
الجوهره: من يكون عاد ؟
يوسف: واحد يعرف خالي سلمان .. اسمه نواف .. 
هنادي "نواف !" .. 
الجوهره: زين عاد سألتوا عنه ؟
يوسف: خالي يعرفه عدل .. وسأل عنه بعد ومدحوه .. وانا سويت اتصالاتي وسألت لي كم واحد .. بعد مدحوا لي الريال .. كداد و يشتغل بتجارته الخاصه .. ريال راعي حلال وماعليه قصور .. لج الحق ترفضين او توافقين .. انتي حره .. 
هنادي كانت ساكته وما تكلمت .. 
يوسف: القرار الاول والاخير لج .. انتي فكري واحنا ننتظر قرارج .. 
الجوهره حضنت هنادي: فديت اختي والله .. 
يوسف قام: زين انا بسبح وبروح عند الربع .. 
دخل سلمان: على وين ؟
يوسف: باطلع مع الشباب .. وهمس في اذن سلمان .. توني مكلم هنوده فالموضوع ..
سلمان ابتسم: مشكور .. 
طلع يوسف وهو فرحان .. خذ له شور دافي .. لبس ثوب وغتره وكشخ حده .. طلع منديل فاطمه من الشنطه وتم يشمه وهو فرحان .. حطه في جيبه ونزل .. شاف سلمان يتكلم مع هنادي والجوهره .. طلع رايح للشباب .. 
سلمان: يوسف قالج الموضوع ..
هنادي مبتسمه: اي قالي ..
سلمان: ابي اعرف رايج .. 
هنادي: خالي تو الناس ..
الجوهره: يقصد .. موافقه مبدأيه عشان نسأل عن الريال اكثر .. 
سلمان: عدل كلام جوجو .. واقصد انتي رافضه فكرة الزواج .. او متقبلتها ..
هنادي: اهاا .. 
سلمان: وش اها .. 
الكل: هههههه 
هنادي: مو رافضه الزواج .. 
سلمان: بارك الله فيج و وفقج حبيبتي .. 
الجوهره: آمين .. 
هنادي قامت وراحت غرفتها .. دخلت الغرفه وهي طايره من الوناسه .. 
هنادي: واي واي واي .. مو مصدقه .. انا احلم ولا لأ .. وااااااااي .. 
طبت على سريرها من الوناسه .. غمضت عيونها و رسمت مستقبلها مع نواف 
الجوهره وسلمان كانوا يسولفون في عدة مواضيع .. 
الجوهره: وين شافها صاحبك ؟
سلمان: كنا رايحين محله مره وكانت هنوده معاي ..
الجوهره: اها .. وحليله .. 
سلمان: بصراحه ريال ما ينعاف .. وماعنده الا امه فالبيت .. عنده اخت وحده متزوجه .. وهو مع امه فالبيت .. ابوه متوفي من 5 سنين تقريبا .. ترك لهم حلال ونواف هو اللي يداري هالحلال ويشتغل فيه .. 
الجوهره: ماشاءالله عليه .. وهنوده تستاهل ..
سلمان: الله يكبر حظها .. زين حبيبتي انتي خلاص مستعده ؟
الجوهره: اي خالي .. بس تدري .. 
سلمان: وشو ؟
الجوهره: احتمال ما سوي عرس ..
سلمان: ليش يبه ؟
الجوهره: خالي .. احنا من نعرف يعني .. ربعي اللي فالمدرسه بعزهم في حفلة الخطوبه .. من زين الاهل عشان اعزمهم .. ولو عزمتهم يعني بيجون .. ماتوقع ..
سلمان: جوجو عيب هالكلام .. هذول مهم كان اهلج ..
الجوهره: واللي يسلمك يا خالي .. لا تقولي مهم كان هذول اهلج .. وش شفنا منهم .. محد يدري عنا ولاحد سأل فينا .. وحتى يوم دروا خوالي اني بملج .. حد فيهم رفع السماعه وبارك لي ؟ عمامي حد منهم سأل عن الريال ولا سأل فينا من الاصل .. يا خالي انت وايد طيب ..
سلمان: خلج احسن منهم .. 
الجوهره: تعبنا واحنا احسن منهم .. الانسان كرامه .. وابوي الله يرحمه علمنا ان ما تنزل كرامتنا الارض ..
سلمان: محشومين يا بنات خليفه الله يرحمه .. زين قلتي حق ابراهيم انج تفكرين ما تسوين عرس ؟
الجوهره: اي قلت له .. 
سلمان: وش قال لج ؟
الجوهره: ما عنده مشكله .. 
سلمان: سوي اللي يريحج .. بعدين بيني وبينج .. ليش هالمخاسير كلها عشان عيون الناس .. 
الجوهره: انا ادري .. 
الجوهره وسلمان: هههههههههه .. 
سلمان: خلاص الترتيبات للحفله جاهزه ؟
الجوهره: اي الحمدلله .. انت ويوسف وابراهيم ما قصرتوا .. يعلني افداكم 
سلمان: حاضرين لج يالاميره .. 
الجوهره حضنت خالها: والله يا خالي من رجعت لنا وحنا نفسياتنا متغيره .. مسكت يد خالها وكملت .. يوسف بدا يطلع .. هنادي رجعت ضحكتها الحلوه .. انا تغيرت نفسيتي .. 
سلمان خنقته العبره: فديتكم يا بنات اختي .. جميل بو يوسف للحين في رقبتي .. يا جوجو ابوج الله يرحمه ريال والله اخواني ما وقفوا معاي وقفة ابوج .. بعد ما توفى ابوي .. ابوج الله يرحمه ما قصر فيني .. واللي اسويه لكم والله ولا شي من اللي سواه ابوج لي .. تنهد .. آآآآه .. الله يرحمنا برحمته يا رب ..
الجوهره: آمين .. 
سلمان: الله المستعان .. 
تموا سلمان والجوهره يسولفون .. يوسف تلاقى مع الشباب وكملوا سهرتهم فالقهوه .. خالد المسكين راح المستشفى وهو يتألم .. بس طمنه الدكتور وكتب له علاج .. 
الدكتور: حصل ايه يا ابني ؟
خالد: متهاوش .. 
الدكتور: طيب ازاي جات الضربه في كتفك ؟
خالد: كان المفروض تجي على راسي بس ربك ستر يا دكتور ..
الكتور: الحمدلله .. اتضربت بخشبه ؟
خالد: لا حصاه كبيره ..
الدكتور باستغراب: اعوذ بالله .. مين اللي قلبوه اسود كده .. 
خالد: حسبي الله ونعم الوكيل .. 
الدكتور: الحمدلله جت على كده .. بس كتفك الحمدلله مافيهوش حاجه .. بس الدم متخثر في مكان الكتف .. صور الاشعه سليمه العظام زي ما هيه .. الحمدلله ..
خالد: الحمدلله .. 
الدكتور: بس شوية رضوض حاقنه الدم في الكتف مكان الضربه .. انا حكتب لك حبوب ومرهم تاخذهم بانتظام ..
خالد: ان شاءالله .. 
الدكتور تفضل حضرتك .. وابتعد عن المشاكل يا ابني .. 
خالد ابتسم: ما يهمك يا دكتور .. 
الدكتور: سلامتك يا فندم ..
خالد: الله يسلمك .. السلام عليكم .. 
طلع من المستشفى وهو متطمن .. صرف الدوا في الصيدليه وراح البيت .. حذف نفسه على السرير ونام بعمق 
.....................


"
شوقي يسبقني للقاكم .. لو اشوفك من بعيد .. عايش العمر برجاكم .. غيركم لأ ما اريد " .. 

اليوم حفلة خطوبة الجوهره وابراهيم .. ابراهيم اسعد انسان فالكون طاير وده لوالوقت يركض عشان يتلاقى مع الجوهره .. اما الجوهره كانت طايره من الوناسه بس التوتر خطف فرحتها .. كانت فالبيت تسوي شعرها ومكياجها .. دخلت عليها هنادي ..
هنادي: ها جوجو تبين شي فديتج ؟ 
الجوهره: ابي ماي فديتج .. 
هنادي مسكت يد اختها: فديتج يا جوجو لا تتوترين .. 
الجوهره مبتسمه: ان شاءالله ..
هنادي باستها على جبهتها: الحين بجيب لج الماي .. 
الجوهره كانت حزينه لان امها وابوها مو موجودين .. كان حلم امها انها تشوفها عروس .. 
نزلت هنادي تجيب ماي لاختها .. شافت سلمان .. 
سلمان: اخبار عروستنا فوق ؟
هنادي: متوتره فديتها .. 
سلمان: خلج معها فديتج خففي توترها .. 
هنادي: هذاني كل شوي اشيك عليها .. 
سلمان: بارك الله فيج .. وعقبال ما نفرح فيج يا هنوده .. 
هنادي نزلت راسها وابتسمت .. ابتسم سلمان وراح يشيك على الحوش .. شاف عبدالعزيز وفاضل وعلي مع يوسف .. كانوا يساعدونه .. سلمان وايد استانس عليهم .. 
سلمان: يعطيكم العافيه شباب ..
الشباب: الله يعافيك ..
سلمان: ها كل شي جاهز ؟
يوسف: اي الحمدلله .. والشباب والله ما قصروا .. 
عبدالعزيز: هاي واجب يا يوسف .. انت اخونا ..
علي: صح 
يوسف: الله لا يحرمني منكم .. 
علي: زين تبون شي .. انا بروح البيت بتسبح وبلبس عشان ارجع مره ثانيه .. 
سلمان: كفيتوا و وفيتوا .. 
يوسف: يعطيكم العافيه شباب .. انا بعد بروح البس .. 
كلن توجه لبيته عشان يكشخون ويرجعون بيت يوسف مره ثانيه .. يوسف اتصل في عبدالعزيز ..
عبدالعزيز: هلا والله 
يوسف: شحالك ؟
عبدالعزيز: طيب ..
يوسف: ما قصرتوا والله .. 
عبدالعزيز: هاي واجب ..
يوسف: جزاكم الله خير .. زين عاد أكد على الاهل يجون .. 
عبدالعزيز: لا افا عليك .. مأكد عليهم .. وانا جاي بجيبهم معاي .. 
يوسف: بارك الله فيك .. زين عيل خل اروح اتكشخ .. 
عبدالعزيز: يا روحي على اللي بيتكشخ .. 
يوسف وعبدالعزيز: هههههههه .. 
عبدالعزيز: مع السلامه حبيبي .. 
يوسف: الله وياك الغالي .. 
وصل عبدالعزيز البيت .. نادا على ايمان .. 
عبدالعزيز: ايماني ..
ايمان: هلا والله ..
عبدالعزيز: ها جهزتوا ؟
ايمان: تقريبا .. 
عبدالعزيز: زين لا تتأخرون .. انا باخذ شور وبالبس ونطلع .. 
ايمان: خلاص صار ..
عبدالعزيز: بلغيهم يا ويلكم لو تأخرتوا ..
ايمان مبتسمه: ان شاءالله .. 
راح غرفته وخذ له شور .. لبش ثوبه والغتره .. تدهن بدهن العود .. دخلت عليه مريم وماسكه المبخر .. حطت له قطعتين عود و دخنته .. 
مريم: فديتك يا عزيز .. معرس الله يحفظك .. 
عبدالعزيز مبتسم: فديت قلبج والله .. فارس وينه ؟
مريم: مادري والله .. 
رفعت المبخر وحطته صوب غترته .. 
عبدالعزيز: بس فديتج .. 
مريم مبتسمه: يعلني ابخرك معرس قول آمين .. 
عبدالعزيز: هههههه 
مريم: قول آمين فديتك .. 
عبدالعزيز: آآآمين ..
تعطر بعطر رجالي .. مسح ويهه وفرك ايدينه .. 
عبدالعزيز: ها جهزتوا ؟
مريم: تقريبا .. 
عبدالعزيز: يلا مابي تقريبا .. ولا تعالوا مع فارس .. شوفي جويسم خلص ولا للحين .. ؟
مريم: زين بشيك عليهم .. 
عبدالعزيز: بسرعه الله يرضى عليج .. 
مريم وهي طالعه: ان شاءالله .. 
مريم " فديت عبدالعزيز .. والله انه مزيون الله يحفظه .. مالت عليها نورو ردت اخوي .. يحصلها عبدالعزيز .. والله ما تلقى مثله الله يحفظه " .. راحت تشيك على ايمان وفاطمه .. دخلت عليهم في غرفة ايمان ..
مريم: ما خلصتوا .. يا ويلكم من عزيز ..
فاطمه: ليش مستعيل خل يصبر شوي .. الحين بنخلص ..
مريم: قال لو ما خلصتوا روحوا مع فارس .. 
ايمان: زين انتي وماما روحوا مع عزيز وانا وفطيم بنجي مع فارس .. 
مريم: بشوفه .. 
طلعت عنهم وقالت لعبدالعزيز هالكلام .. 
عبدالعزيز: زين ماعندي مشكله .. شوفي امي يلا انا انتظركم فالسياره .. 
التفت على جاسم اللي كان كاشخ حده .. 
مريم مبتسمه: بومحمد شو هالزين .. تحمل يخطفونك ..
جاسم: لازم هالزين .. 
لبست عبايتها وطلعت هي وامها وركبوا مع عبدالعزيز وراحوا معاه .. 
ايمان وفاطمه خلصوا وراحت فاطمه تشيك على فارس .. دخلت عليه الغرفه وشافته معلق السماعه يتكلم وهو يضبط الغتره .. 
فاطمه: احم ..
التفت فارس على فاطمه وهو مبتسم .. 
فارس: خلاص اكلمك بعدين الشيخ .. 
مناف: زين حياتي ..
فارس: هلا اختي .. 
فاطمه: خلصت ؟
فارس مبتسم: عشانج اخلص ..
فاطمه: الله على المزاج الرايق ..
فارس: شو قصدج اختي ..
فاطمه: آآه ولا شي .. 
فارس: فديت الحلوه من الآه .. يلا خلصتوا ؟
فاطمه: اي جاهزين ..
فارس: يلا يالحلوه .. 
طلعت جدام فارس .. سكر باب غرفته .. نزل وفاطمه نادت على ايمان ونزلوا .. ركبوا مع فارس وكان مشغل اغنية حمد العامري لايق عليك .. وكان يدندن هالمقطع ..
فارس: انت الغلا بد الملاين في داخلي يا اعز انسان .. روحي وروحك صدق روحين في جسم واحد طول الازمان 
فاطمه: الله عليك يا فارس ..
فارس: عجبج صوتي اختي .. 
ايمان: يجنن ..
فارس: تقدرين المواهب ..
فاطمه: ههههههه .. 
فارس: ها جاهزين .. ما نسيتوا شي .. 
البنات: لأ ..
فارس: زين يلا مشينا .. ابوي طلع ؟
فاطمه: اي .. راح بيت عمي وطلع معاه .. 
فارس: اهااا .. 
راحوا بيت يوسف .. فاطمه قلبها كان يدق بسرعه .. قربوا من بيت يوسف وفاطمه كانت متوتره .. 
فارس: يلا خواتي نزلوا هني خل اروح صوب الميلس .. 
فاطمه: ان شاءالله .. 
نزلوا الخوات .. فارس حرك وراح صوب الريايل .. دخلوا الحوش وصوت الاغاني كان عالي .. 
ايمان: وااااي دقدقه .. 
فاطمه: هههههه .. زين وين نروح ؟
ايمان: اعتقد الباب اللي هناك .. 
مشوا صوب باب الصاله .. توها فاطمه بتفتح الباب .. الا ينفتح الباب وتشوف شخص واقف .. انحرجت ورجعت على ورا .. 
سلمان: السموحه اختي .. الباب اللي هناك .. 
فاطمه نزلت راسها ومشت بسرعه وايمان مشت وراها .. 
ايمان: وووووي فشله ..
فاطمه: سكتي ماقدر امشي من الفشله .. 
راحوا صوب الباب الثاني ودخلوا وكل وحده فيهم متلخبطه من اللي صار .. 
سلمان كان يراقبهم وهو مبتسم .. 
سلمان " عيونها تذبح .. الله يحفظها " .. طلع وراح الميلس عند الشباب .. هنادي استقبلت البنات وقلطتهم .. خوات ابراهيم وامه وخالته قاموا بالواجب .. استقبلوا الضيوف وساعدوا هنادي اللي كانت منحرجه .. 
منيره: هنادي فديتج قولي حق الخدامه تجيب البيتي فور .. 
هنادي مبتسمه: ان شاءالله .. 
منيره: يمه فديتج قعدي .. احنا بنضيف العرب .. 
ام ابراهيم: معليه فديتج .. 
منيره: لا يمه قعدي الله يرضى عليج .. 
فاطمه قعدت جنب مريم وهي متوتره .. شافت هنادي اللي ملامحها تشبه ملامح يوسف .. 
فاطمه " ماشاءالله عليها تشبه يوسف الله يحفظه " .. 
ايمان: فاتج يا مريوم الموقف اللي صار لنا ..
فاطمه ضربت ايمان: هيييي مو الحين بعدين .. لا تسمعج امي .. 
ايمان: وووووي .. 
مريم: شو صار ؟
ايمان: بعدين بعدين .. 
مريم مبتسمه: زين .. 
قعدوا وتضيفوا والاغاني تشتغل والبنات يرقصون .. والحريم يصفقون .. حانت اللحظه اللي الكل يترقبها .. دخول العروس .. راحت منيره تنزل الجوهره .. لحقتها هنادي .. دخلوا عليها وكانت قاعده على السرير ومتوتره .. 
منيره: الجوهره حبيبتي ليش هالتوتر فديتج .. 
الجوهره رفعت راسها: خايفه .. 
هنادي: فديت قلبج يا جوجو .. 
منيره: يلا حياتي بننزل ..
الجوهره خذت نفس عميق .. غمضت عيونها ومسكت يد منيره وضغطت عليها .. 
الجوهره: يلا ..
منيره: هنادي قولي لخالتي ام عبدالله بننزل .. وقولي حق المره مالت الدي جي تحط الموسيقى اللي اتفقتنا عليها 
هنادي مبتسمه: ان شاءالله .. 
نزلت هنادي .. اما منيره مسكت الجوهره و طلعت عند باب الغرفه ونزلوا من الدري متجهين للصاله .. 
منيره: صبري خل تبدى الموسيقى ودخلي عليها .. 
الجوهره: ان شاءالله .. 
منيره: رفعي ايدج شوي خل المسكه تبين عدل .. 
الجوهره رفعت يدها: جي اوكي ..
منيره: اي حبيبتي .. 
بدت الموسيقى .. منيره التفت على الجوهره مبتسمه ..
منيره: يلا حبيتي امشي شوي شوي لين الصاله .. 
راحت منيره الصاله .. والجوهره مشت بهدوء متجهه للصاله على انغام الموسيقى الهاديه .. اول ما دخلت البنات الصغار كانوا ينثرون عليها الورد والمشموم .. دخلت وهي منزله راسها ومنحرجه .. الحريم قاموا يلولشون بفرح .. قعدت الجوهره على الكرسي الكبير اللي كان مزين بالورد والشرايط .. قاموا الحريم يلولشون ويصفقون على الاغاني .. ام ابراهيم من فرحتها قامت ترقص وتصفق .. قربت من الجوهره وسلمت عليها .. 
ام ابراهيم: مبروك يا بنتي .. 
الجوهره: الله يبارك فيج عمتي ..
ام ابراهيم: الله يوفق لكم ويستر عليكم .. 
الجوهره: آمين .. 
الكل قام يسلم على العروس .. صديقاتها واهل زوجها .. اخر من سلم عليها هنادي اختها .. 
هنادي: مبروك اختي الغاليه .. 
الجوهره: الله يبارك فيج .. والفال لج حياتي ..
هنادي: الله يوفقج يا جوجو وان شاءالله نشوف عيالج يلعبون في بيتنا .. 
الجوهره ابتسمت لاختها: مستعيله تبين تصيرين خاله .. 
هنادي: وعمه بعد .. 
الجوهره: وان شاءالله بتصيرين ام ..
هنادي: فديتج انتي يا اغلى اخت .. 
الجوهره: هنوده فديتج رقصي خل اشوفج .. 
هنادي من عيوني .. 
هنادي قامت ترقص جدام اختها .. وشاركتها منيره اخت ابراهيم .. الجوهره كانت تشوفهم بفرح ..
ام فارس: ماشاءالله عليهم جميلات .. 
فاطمه: اي ماشاءالله عليهم .. العروس نعومه ..
مريم: اي وحده اختها ؟
فاطمه: اللي لابسه الفستان الوردي .. 
مريم: ماشاءالله عليها .. بس احلى من العروس ..
ايمان: بالعكس العروس جميله ..
مريم: انا اشوف اختها احلى منها ..
ام فارس: ثنتينهم جميلات الله يحفظهم .. 
بدى العد التنازلي .. اتصل سلمان لهنادي .. 
سلمان: هنوده يبه .. 
هنادي: هلا خالي .. 
سلمان: الريال فالميلس .. دخلوها .. 
هنادي ان شاءالله خالي ..
سكرت من خالها والتفت على منيره ..
منيره: وين اخوي ؟
هنادي: دخلوها فالميس ينتظر ..
منيره: ان شاءالله .. 
راحت صوب الجوهره ..
منيره: الجوهره حياتي يلا بندخلج على ابراهيم .. 
الجوهره: ان شاءالله .. بس نادي هنادي اختي شوي .. 
منيره: انشاءلله .. 
نادت هنادي اللي لبست عبايتها وراحت صوب اختها .. 
هنادي: هلا جوجو .. 
الجوهره: اختي رتبي الفستان من ورا .. احس ظهري كله يبين .. 
هنادي بخبث: حلاته .. اقصد ان شاءالله .. 
الجوهره: هنود مو وقته .. 
هناداي: هههههههه .. 
رتبت اختها وعدلت فستانها .. 
منيره: يلا يا عروسه .. 
الجوهره مسكت ام ابرهيم ومشت بخطوات ثابته ومتساويه .. راحوا لين الميلس والحريم يلولشون وينثرون الورد والمشموم .. سلمان سمع اصوات الحريم .. استأذن من ابراهيم وطلع .. 
سلمان: مبروك يبه .. الله يوفقكم ..
ابراهيم: الله يبارك فيك .. 
طلع سلمان من الباب الثاني .. تم ابراهيم بروحه فالميلس .. انفتح الباب وشاف ملاك يتقدم بخطوات ثابته ناحيته الجوهره كانت منزله راسها وماسكه ام ابراهيم .. ابراهيم وقف وهو مبتسم .. قربت الجوهره من ابراهيم .. ام ابراهيم مسكت يدها ومدتها ناحية ابراهيم .. ابراهيم مد يده ومسك يدها .. تقدمت خطوتين و وقفت جنبه .. لما وقفت جنبه حست برهبة الموقف .. كانت منزله راسها من الخجل .. خوات ابراهيم سلموا عليه وامه وخالاته .. دخلت المصوره عشان تلتقط لهم كم صوره .. طلعوا الحريم وخلوا ابراهيم والجوهره مع المصوره .. الجوهره كانت مستحيه و مو قادره ترفع راسها من الخجل .. 
المصوره: ارفعي راسك يا عروسه .. انتي خجوله أوي ليه .. 
ابراهيم: حياتي جوهرتي رفعي راسج .. 
الجوهره رفعت راسها بخجل .. 
المصوره: ايوه كده يا حلوه .. 
خذت لها كم صوره وهي جنب ابراهيم .. 
المصوره: طيب يا عريس حط ايك فوق كتفها وقرب منها شويه .. 
ابراهيم مبتسم: ان شاءالله .. زين حياتي رفعي راسج طالعيني ..
الجوهره رفعت راسها وتلاقت عيونها بعيون ابراهيم .. سرحت بعيونه وتمت اطالعه .. المصوره استغلت هاللحظه وخذت كم صوره لهم .. خلصت المصوره وطلعت عنهم .. وابراهيم اختلى بالجوهره .. 
ابراهيم باس راسها: الف مبروك يا اغلى انسانه .. 
الجوهره: الله يبارك فيك يا ابراهيم .. 
ابراهيم: والله انج اجمل من خلق ربي .. بس صج اني صبرت ونلت .. الحمدلله رب العالمين .. 
الجوهره وهي هيمانه بعيون ابراهيم: وانا ربي عطاني واحد مافي مثله بين هالبشر .. 
ابراهيم: فديت شوفج يا جوهرتي .. بأذن الله يا جوهرتي .. باعيشج احلى عيشه .. ومابقصر عليج .. بعيشج اميره .. انتي حب حياتي .. انتي صبري .. والله ربي عوضني .. 
الجوهره: فديتك يا ابراهيم .. 
ابراهيم وقف مقابل الجوهره .. الجوهره رفعت راسها اطالعه وهي مستغربه ..
الجوهره: ليش وقفت حبيبي ؟
ابراهيم مد يده: عطيني ايدج .. 
مدت يدها و وقفت مقابله ابراهيم .. طالعها وابتسم .. طوقها بذراعينه وقربها من صدره .. حضنها بحب وحنان الجوهره حست برعشه في جسمها .. حضنت ابراهيم وخنقتها العبره .. حست بحنانه وحبه .. حطت راسها على كتفه وغمضت عيونها .. 
ابراهيم: آآآآآه يا جوهرتي .. والله احبج موت .. 
الجوهره وهي مغمضه عيونها: وانا اموت فيك يا ابراهيم .. لا تتركني يا ابراهيم .. 
ابراهيم: اوعدج اني ماخليج طول ما انا حي .. 
الجوهره: فديت روحك .. 
ليلة الجوهره وابراهيم كانت حلوه بحبهم وحنانهم .. واللي حلاها كلامهم و قعدتهم مع بعض .. 
الحريم تعشوا وهيصوا .. المعازيم سلموا على اهل العروس والمعرس .. وكلن توكل لبيته .. الريايل طلعوا قبل الحريم .. الا ربعهم اللي هم علي وعبدالعزيز وفاضل وفارس ومحمد .. 
فارس: مبروكين يا سلمان .. الله يوفقهم .. 
سلمان: الله يبارك فيك .. وعقبال ما نفرح فيك يا فارس .. يلا عاد متى بتعرس ..
فارس: ههههههه .. توني صغير ..
محمد: ممممممم .. اخاف صغير بس ..
فارس و محمد وسلمان: هههههههه .. 
عبدالعزيز: فارس: الاهل راحوا مع الوالد ؟
فارس: اي .. 
عبدالعزيز: اهاا .. 
تموا شوي يسولفون وبعدين استأذنوا .. وهم طالعين ابراهيم كان طالع من داخل رايح صوبهم .. 
سلمان: هلا والله بمعرسنا .. 
ابراهيم مبتسم: هههههه .. 
سلمان: شحالك ؟
ابراهيم: تمام .. 
سلمان: على وين ؟
ابراهيم: بروح البيت .. 
سلمان: حياك الله .. 
ابراهيم: الله يحيك .. 
طلع ابراهيم .. وطلعوا وراه الشباب .. دخلوا عند البنات .. كانت هنادي مع الجوهره فالصاله .. 
يوسف: حيالله عرايسنا ..
سلمان: ههههههه .. عجبتني عرايسنا .. 
الجوهره ابتسمت وهنادي انحرجت .. 
سلمان: شخبارج يبه ؟
الجوهره: الحمدلله طيبه .. 
سلمان: شمسويه في الولد ؟
الجوهره باستغراب: شفيه ؟
سلمان: طالع وحالته حاله .. 
الكل:ههههههههه .. 
سلمان: امزح فديتج .. بس سلم علينا وهو طالع .. 
يوسف: بس كان طاير من الفرحه .. 
سلمان: بعد اللي يشوف هالقمر ما تبيه يطير من الفرحه .. 
الجوهره: خالي .. 
يوسف: اقول خالي ..
سلمان: سم ..
يوسف: في ناس ما لهم حس .. 
سلمان: الله العالم بحالهم .. 
هنادي: لا والله .. 
سلمان: اي الحين حسيت بوجودج .. 
الكل: ههههههه .. 
يوسف: والله تعبان .. بروح ارتاح .. 
سلمان: يعطيك العافيه يبه .. 
يوسف وهو قايم: الله يعافيك .. تبون شي ؟
الجوهره: روح ارتاح فديتك .. 
هنادي: انا بعد بروح ارتاح .. 
طلع يوسف وهنادي وراه .. تمت الجوهره مع سلمان يسولفون .. بعد سوالفهم كلن توجه لغرفته عشان يرتاح .. يوسف طلع منديل فاطمه وشم ريحته وابتسم .. تم ماسكه ونام .. هنادي كانت تفكر في نواف .. ونامت وهي فرحانه .. الجوهره كلمت ابراهيم بعدين نامت .. سلمان كان كل ما يغمض عيونه يشوف فاطمه .. فيضطر يفتح عيونه عشان ما يشوفها .. لانه قرر انه ينساها .. حاول انه ينام بس صورة فاطمه ما تفارق ظلمة عيونه .. قام وتوضأ وصلى ركعتين .. قعد يقرى قرآن لين حس ان نفسه هدت شوي .. تعوذ من الشيطان وغمض عيونه ونام بصعوبه .. 
.................




في بيت بو فارس بعد ما رجعوا الشباب من بيت يوسف .. فارس تم فالسياره يكلم مناف .. اما عبد العزيز دخل ولقى خواته قاعدين .. 
عبد العزيز: ما نمتوا ؟
فاطمه مبتسمه: لا للحين .. 
مريم: شو سويتوا .. تأخرتوا 
عبدالعزيز: قعدنا نسولف .. قعدتهم ما تنمل .. 
فاطمه: فارس وين ؟
عبدالعزيز: فالسياره .. 
فاطمه: اها .. 
عبدالعزيز: في خاطري عصير ليمون دافي .. من الحلوه اللي بتسوي لي ؟
فاطمه ابتسمت: عيوني لك بوسعود .. 
عبدالعزيز: جزاج الله خير اختي .. بس ببدل وبنزل لكم .. 
طلع من الصاله وراح يبدل .. فاطمه دخلت المطبخ تسوي له العصير .. مريم وايمان اندمجوا مع التلفزيون .. فاطمه طلت من دريشة الصاله وشافت فارس وهو يتكلم فالتلفون .. كان فاصخ الغتره وحاطها على السيت الثاني ومرجع الكرسي على ورا ويتكلم وهو مغمض عيونه ومبتسم .. 
فاطمه " آآه منك يا فارس .. من تكون هاذي اللي خذت قلبك وسوت بك جي .. ويا ترى شو مصيرك معاها؟" ..
تمت تتفكر في اخوها .. خلصت عصير الليمون .. خذته وراحت الصاله .. 
فاطمه: ما جى عزيز ؟
مريم: لا للحين .. 
دخل عليهم عبدالعزيز: هلا والله .. قعد جنب فاطمه .. فديت اختي والله .. وخذ الكوب وشرب العصير ..
فاطمه: حاضرين لك بوسعود .. 
قعد عبدالعزيز وتابع معاهم الفلم .. اندمجوا مع الفلم كلهم .. خلص الفلم وعبدالعزيز نام على الكرسي من التعب 
ايمان: بصراحه روعه الفلم .. 
مريم: وايد حلو .. أثر فيني .. 
فاطمه: شو رايك فيه عزيز .. ؟
ايمان: وووي نام فديته .. 
التفتوا عليه مريم وفاطمه .. 
مريم: فديته والله .. 
ايمان: قعدوه عشان يروح ينام فوق .. 
فاطمه: باقعده .. قربت منه .. عزيز .. عزيز ..
عبدالعزيز: همممممم ..
فاطمه: قوم فديتك نام في غرفتك .. 
عبدالعزيز: عيزان .. شغلي لي مكيف غرفة الضيوف بنام هناك .. 
فاطمه: زين فديتك .. 
مريم: انا بروح اشغل المكيف .. 
فاطمه: يلا عزيز قوم فديتك .. 
قام وهو مغمض عيونه .. مسكت يده فاطمه .. 
فاطمه: يلا فديتك .. 
مشى معاها وراحوا غرفة الضيوف .. حذف نفسه على السرير .. لحفته وبندت الليت وطلعت .. مريم راحت تنام وايمان راحت قبلها .. فاطمه راحت صوب المطبخ .. طلت من الدريشه وفارس كان على نفس الحال .. 
فاطمه " الله يهديه " .. 
طلعت من المطبخ .. وراحت غرفتها .. فتحت صندوقها الصغير اللي تحتفظ فيه برسايل يوسف .. وطلعت آخر رساله .. قرتها وشمت ريحتها ونامت .. 
اما فارس فكان يكلم مناف ولا حس بالوقت ولا غيره .. 

بعد مرور اسبوع على الاحداث اللي عشناها في اخر جزئين .. في بيت يوسف .. سلمان قاعد مع هنادي ..
سلمان: هنوده يبه انتي مقتنعه ؟
هنادي: اي خالي ..
الجوهره: انتي استخرتي ؟
هنادي: اي الحمدلله .. بس ليش تقولون لي جي ؟ انتوا سامعين عن الريال شي ؟
سلمان ضحك: هههههه .. لا يبه مو هاي القصد .. بس مانبيج توافقين عشاني اعرفه .. لو انتي مو مقتنعه فيه وماصار نصيب بيظل هو صاحبي .. وهالموضوع ما راح يأثر على علاقتنا ببعض ..
هنادي: الحمدلله انا مقتنعه .. استخرت وارتحت .. 
سلمان: خلاص عيل ارد على الريال .. 
هنادي منزله راسها باحرج: اي .. 
الجوهره: وااااي فديت اختي انا .. تستاهلين هنوووووود ..
هنادي حضنت الجوهره وصاحت .. 
سلمان: ليش هالدموع يالغاليه ؟
هنادي: كان ودي امي وابوي يفرحون معانا .. 
سلمان والجوهره سكتوا ونزلوا روسهم بحزن .. ساد الهدوء المكان فتره .. سلمان كسر حاجز الصمت ..
سلمان: عيل استقبلوا الحريم .. 
الجوهره: ولا يهمك خالي .. 
سلمان وهو طالع: بارك الله فيكم بناتي .. 
طلع الحوش و ولع له زقاره .. كان يدخنها بشراهه .. 
سلمان " آآآه يالدنيا .. ليش تسكرين بيبانج بويهي ليش ؟ آآه " .. طفى زقارته وركب السياره وطلع يتمشى فالشوارع .. اتصل بنواف .. 
نواف: هلا والله 
سلمان: هلا وغلا .. شحالك ؟
نواف: طيب الله يسلمك .. علومك ؟
سلمان: الحمدلله .. انت وين ؟
نواف: انا فالمكتب .. 
سلمان: حد عندك ؟
نواف: لا والله بروحي .. 
سلمان: جهز قهوتي جايك .. 
نواف مبتسم: حياك الله .. 
سلمان: سلام .. 
نواف: عليكم السلام .. 
سكر وهو طاير من الوناسه .. كان حاس انه بيسمع رد حلو من سلمان .. اما سلمان غير طريقه واتجه صوب مكتب نواف .. صف السياره ونزل .. 
سلمان: السلام عليكم ..
نواف: وعليكم السلام .. 
سلمان: شحالك النسيب .. 
نواف بوناسه: الله يبشرك بالخير .. حياك اقعد ..
قعد سلمان وهو مبتسم .. 
سلمان: الله يحيك .. 
نواف مستانس: جزاك الله خير على هالرد الحلو .. 
سلمان مبتسم: عاد ما وصيك ببنتنا .. 
نواف: بحطها بعيوني ولا يهمك .. 
سلمان: وانا خابرك انك بتحطها بعيونك .. الله يوفق لكم ان شاءالله .. 
نواف: ما عليك زود الغالي .. 
سلمان: زين وين قهوتي .. من سمعت الخبر وانت ضايعه علومك .. 
نواف يضحك: هههههههه .. اي والله ضيعت علومي .. 
سلمان: موفقين .. 
نواف رفع السماعه: آمين .. جبوا قهوا .. سكر السماعه وهو مبتسم .. تموا يسولفون ونواف كان طاير من الوناسه .. اما سلمان كان فرحان لهم .. 

" حبيبي والله ان الحب منك .. واشوف الكون كله في عيونك " .. 
مريم: خالد .. 
خالد: يا قلب وعيون وحياة خالد انتي .. 
مريم: فديتك والله .. 
خالد: آمريني .. 
مريم: ما يأمر عليك العدو حبيبي .. وين بتوديني قولي عاد .. 
خالد: حياتي مفاجأه .. 
مريم: مممممم .. ما في امل يعني ..
خالد: لا كلش ..
مريم: شرير .. 
خالد: ههههههه .. زين حياتي قومي جهزي الحين انا باطلع من البيت .. 
مريم: آآآه ..
خالد: سمالله عليج من الآآه .. 
مريم: ليش ما تقولي ؟
خالد: ردينا .. 
مريم: هههههه .. زين بس لمح لي .. 
خالد: قومي لبس احسن لج .. 
مريم: زين زين .. 
خالد: هههههه .. فديت اللي عصبت .. 
مريم بدلع: ما عصبت .. بس انت دب 
خالد: ههههه .. كل هاي وماعصبتي .. 
مريم بدلع: ما عصبت .. 
خالد: فديت الدلع والله .. زين ما عصبتي .. 
مريم: مممممم .. زين خل اروح اجهز ..
خالد: زين حياتي .. 
مريم: نعم .. 
خالد: ههههه .. فديت اللي ما تكلمني عدل .. 
مريم: قول ؟
خالد: ممممممم مو قايل تدرين ليش ؟
مريم ببرأه: ليش ؟
خالد: مفاجأه .. 
مريم: لالالالالالا 
خالد: هههه .. 
مريم: زين يلا بسكر .. 
خالد: زين اشوفج بعد نص ساعه حياتي ..
مريم اونها زعلانه: زين .. مع السلامه .. 
خالد مبتسم: الله وياج حياتي .. 
سكرت مريم والفضول ذابحها تعرف مفاجأة خالد .. اما خالد كان ميت عليها من الضحك .. 
خالد " جننتها فديتها .. لي عصبت ودي آكلها " .. 
مريم تجهزت و نزلت تنتظر خالد يمر عليها .. خالد تكشخ وطلع متجه لبيت عمه .. اول ما دخل الحوش شاف عيال عمه .. عبدالعزيز وفارس وجاسم .. كانوا فالحوش .. سوا لهم هرن .. والتفتوا عليه ..
فارس: حبيبي اللي كاشخ بالبنتلي ..
خالد: هههههه .. شحالكم .. 
قربوا الاخوان من خالد .. 
فارس: تمام .. 
خالد يمسح على راس جاسم: شحالك صغيرون ؟
جاسم: طيب .. 
عبدالعزيز: وانا ولد البطه السوده ..
الكل: هههههه .. 
خالد: الجسمي روح ناد المدام لو سمحت .. 
جاسم: ان شاءالله .. 
فارس: والله وقمت تمر وتاخذ المدام .. 
عبدالعزيز: الله يرحم ايام العزوبيه .. 
خالد: ههههه .. وليش مو عاجبكم اني امر اخذ المدام .. 
فارس: مو على كيفكم .. هي للحين عايشه تحت سقف بيت ابوها .. 
خالد: ياربي هالانسان يغار مني ..
فارس: هههههه .. بصحح معلوماتك .. انت اللي تغار مني ..
خالد: لا لا لا لا 
عبدالعزيز: بس يا جماعه لا تتهاوشون علي ..
الكل: هههههههه .. 
خالد: عليك سوالف بوسعود .. 
عبدالعزيز: احم احم .. 
خاد: الا وين بوخليفه عنك ؟
عبدالعزيز: فالجامعه .. بيخلص الساعه 8 ونص اليوم .. 
خالد: ماشاءالله عليه .. يشتغل ويدرس .. 
عبدالعزيز: ظروفه حدته .. 
فارس: اي ظروف ؟
عبدالعزيز: توفى ابوه وهو للحين يدرس .. وبعد وفاة ابوه بسنه توفت امه .. ومحد سأل فيهم .. اخته الكبيره ضحت عشانهم وتخلت عن طموحاتها واحلامها .. وهو حب يرد لي شي بسيط من التضحيه .. فقرر يشتغل الصبح ويدرس بعد العصر .. 
................





فارس: مسكين والله .. عانا في حياته وشل مسؤلية هله .. ماشاءالله عليه ..
عبدالعزيز: من رجع خاله من امريكا .. ويوسف انطلق وشاف الدنيا .. كان ما يسافر ولا يطلع مكان عشان خواته تدري يخاف عليهم لو خلاهم بروهم فالبيت .. 
خالد: بارك الله فيه .. ونعم الاخو والله .. 
فارس: الله عوضه برجعة سلمان .. 
خالد: بس سلمان عاش حياه قاسيه ..
فارس: اي والله .. الحمدلله على كل حال ..
خالد وعبدالعزيز: الحمدلله .. 
مريم طلعت من الصاله وراحت صوب السياره .. 
خالد مبتسم: فديت الغزال اللي جاي صوبنا .. 
عبدالعزيز وفارس التفتوا على مريم مبتسمين .. مريم ابتسمت لهم باحراج .. 
خالد: وخروا خل احرك السياره صوب الغاليه .. 
فارس: شعليج يالغاليه .. 
مريم كانت منحرجه .. حرك فارس السياره صوب مريم .. فتحت الباب وركبت السياره .. ما سكرت الباب عدل .. قرب خالد منها مد يده وسكر الباب عدل .. التفت على فارس ..
خالد: بصراحه يا فارس .. هالمشكله بواجهها مع اختك وايد .. لازم اشيك وراها ..
فارس: اي مشكله .؟
خالد: انها ماتسكر الباب عدل .. لازم اشيك وراها .. 
الكل: ههههههه .. 
مريم انحرجت وعصبت .. 
فارس: هههههه .. الله يغربلك يا خلود .. 
مريم صدت الصوب الثاني .. وخالد طالعهم وضحك ..
خالد: زين احنا بنحرك .. تامرونا على شي ؟
عبدالعزيز: لا سلامتك يبه .. الله يعينك .. اقصد استانسوا .. 
فارس وعبدالعزيز: هههههههههه .. 
خالد بصوت واطي: معليه .. 
حرك خالد وطلع من بيت عمه و مريم جنبه .. التفت عليها وهي كانت زعلانه وصاده الصوب الثاني .. مد يده ومسك يدها .. مريم سحبت يدها بدلع وصدت .. 
خالد: اموت فالدلع والله .. شو فيج حياتي ؟
مريم: ولا شي .. 
خالد: يا قلبي زعلتي عشان قلت لاخوانج مشكلتي .. 
مريم: يعني فاهم السالفه .. تسألني ليش ؟
خالد: يا قلبي كنت امازحج .. حبيب يمازح حبيبه .. 
مريم التفت عليه: واللي يمازح حبيبه جي ..
خالد: فديت الزعلانه والله .. مسك يدها وباسها .. 
مريم استحت وسحبت يدها .. 
خالد: حياتي انتي .. للحين زعلانه ؟
مريم: مممممم .. 
خالد: شو مممممم ؟ ردي عاد 
مريم: اول قول لي وين رايحين .. 
قاطعها خالد بضحكه: هههههه .. فديت الفضوليه والله .. زين احنا تقريبا قربنا من المكان ..
مريم مبتسمه: صج ..
خالد: اي ي .. " فديتها الدلوعه " .. 
قربوا من المكان اللي خالد كان مسويه مفاجأه لمريم .. مريم كانت تشوف المبنى الكبير وهي مبتسمه .. 
مريم: خالد ..
خالد: عيون خالد ..
مريم ابتسمت: شو بنسوي فالفندق ؟
خالد: حبيبتي الفندق جزء من الفاجأه .. الباقي بتعرفينه بس لما ننزل .. 
مريم ابتسمت: فديتك يا خالد ..
قربوا من البوابه الرئيسيه للفندق .. انفتح الباب لمريم .. ونزلت بكل هدوء .. نزل خالد من السياره و راح صوب مريم .. مد يده لمريم وهو مبتسم .. مريم ابتسمت له وبكل رقه مدت يدها لخالد .. مشوا جنب بعض ودخلوا بهو الفندق .. قربت منهم موظفه من اللي يشتغلون بالفندق .. 
الموظفه: السيد خالد و حرمه ؟
خالد: نعم .. 
الموظفه: تفضل حضرتك .. ومشت جدامهم .. 
مشوا وراها ومريم مستانسه .. خالد كان مسك يد مريم وهو فرحان بقربها .. مشوا في ممر كله لوحات وكان مزين بالورد والروايح العطره .. نهاية الممر كان في باب خشب كبير .. كان في شخصين واقفين .. اول ما شافوا الموظفه وخالد ومريم وراها .. فتحوا الباب .. وكان عالم ثاني ورا الباب .. الميناء والسفن والشموع اللي كانت في كل مكان منوره الميناء .. البحر وانعكاس الشموع على سطحه .. تسكر الباب وراهم .. مريم التفت على خالد 
مريم: خالد ..
خالد: يا قلبه انتي ..
مريم: شو هالمكان ؟
خالد: حلو ؟
مريم: روعه .. عالم ثاني .. 
خالد: هاي ثاني جزء من المفاجأه .. 
مريم ابتسمت: بعد اكثر من جي ماقدر اتخيل ..
خالد مبتسم: لعيونج كل شي يهون .. 
مريم نزلت راسها بخجل .. كملوا دربهم فالميناء .. كانوا يمشون على المرسى متجهين لاحد اليخوت المصفوفه نهاية المرسى كان في يخت متوسط لونه ابيض .. واضأته كانت بالشموع .. وقفت الموظفه .. التفت عليهم .. 
الموظفه مدت يدها: تفضلوا .. 
تقدم خالد مريم وركب .. مد يده لمريم والموظفه كانت واقفه راها .. 
خالد: يلا حياتي .. 
مريم مبتسمه: ان شاءالله .. 
ركبت اليخت .. و ركبت الموظفه وراهم .. كابتن اليخت تقدم وعرف بنفسه .. 
الكابتين: مساء الخير .. معاكم الكابتن احمد .. نرحب بكم على متن اليخت .. وان شاءالله تستمتعون معانا .. 
خالد: مرحبا كابتن .. 
الموظفه: تفضلوا .. ومشت و مشوا وراها .. كانت تفرجهم على اليخت .. مريم استمتعت بالرحله حول اليخت .. 
الموظفه: تفضلوا على الصاله الرئيسيه .. 
دخلوا وكانت الصاله خيال .. كانت صاله كبيره .. فيها حوض سمك كبير فيه كل انواع السمك .. وعلى زاويه كانت كراسي راقيه موزعه على الزاويه .. في الوسط كانت في طاوله زجاج كبيره داخلها حوص سمك ومغطيه .. كانت منظرها رهيب .. والسمك يسبح داخل الطاوله .. والشموع كانت موزعه في كل مكان وحولها الورد المنثر بطريقه عشوائيه .. وكل الورد كان باللون الاحمر .. مريم كانت منبهره .. 
الموظفه: تفضلي مدام .. وكانت ماسكه لها الكرسي عشان تقعد .. 
قعدت مريم وعيونها ما فارقت عيون خالد .. 
الموظفه: تفضل حضرتك .. 
قعد خالد وهو مبتسم لمريم .. 
وقفت الموظقه على جنب .. وابتسمت لمريم وخالد .. صبت لهم العصير .. وقفت مبتسمه ..
الموظفه: كل شي تمام ؟
خالد التفت عليها: اي .. تفضلي .. 
طلعت الموظفه وسكرت الباب .. كانت الطاوله مزينه بالشموع و الورد الاحمر .. خالد كان يطالع مريم وهو مبتسم ..
خالد: شو رايج حياتي ؟
مريم: خالد فديتك .. بصراحه عالم ثاني .. واحلى مفاجــ ...
قاطعها خالد: هاي الجزء الثالث من المفاجأه ..
مريم بطلت عيونها: خالد انت ناوي علي الليله .. 
خالد: هههه .. قلت لج كل شي لعيونج يهون .. يا اغلى مريم فالدنيا .. 
مريم: حياتي يا خالد .. 
تموا يناظرون بعض .. وفجأه انفتح الباب ودخلت الموظفه و كان وراها موظفه ثانيه شايله باقة ورد حمره رهيبه التفت مريم وهي مبتسمه .. قربت الموظفه من مريم .. سحبت طاوله وقربتها من مريم .. الموظفه الثانيه حطت الباقه على الطاوله و وقفت جنب الموظفه الاولى .. وسط الباقه كان في صندوق مغلف بطريقه راقيه .. خالد أشر بعيونه للموظفتين .. طلعوا وسكروا الباب وراهم .. التفت مريم على خالد وهي مبتسمه .. 
خالد: حلوه الباقه ؟
مريم: تجنن يا خالد .. 
خالد مد يده ورفع كاس العصير ..
خالد: شربي حياتي .. 
مريم رفعت كاسها وشربت .. وخالد رفع كاسه وشرب منه .. انفتح الباب مره ثانيه .. مريم غمضت عيونها مبتسمه .. التفتت صوب الباب .. وشافت الموظفه داخله وماسكه في ايدها ستاند متوسط الحجم وعليه برواز لونه ذهبي .. حطت الستاند على الطاوله بجنب الباقه الحمره .. دخلت الموظفه الثانيه وكانت شايله صينيه مزينه بالورد والشاريط الحمره .. مشت صوب خالد .. مدت الصينيه ناحيته .. كانت في ورده حمره .. خالد مد يده وخذها .. الموظفتين طلعوا على طول وسكروا الباب وراهم .. مريم كانت منبهره بكل اللي يصير حولها .. بعد لحظة انبهار صامته .. اشتغلت موسيقى كلاسيك بصوت معتدل .. قام خالد من مكانه وقرب من مريم .. مسك يدها و قفوا جنب لعض .. واجهها خالد ومد يده اللي فيها الورده ..
خالد: هالورد لاغلى مريم .. 
مريم مدت يدها وخذت الورد .. قرب منها خالد وباسها على جابهتها .. مريم كانت ماسكه الورده وحضنت خالد بحنان وشوق .. تم خالد حاضنها بقوه فتره .. وقفوا مواجهين بعض .. 
خالد: تعالي نشوف شو هالمفاجأتين .. 
مريم: فديت مفاجأتك يا خالد .. 
مشوا خطوتين ناحية الباقه والحمره والستاند .. البرواز كانت عليه صوره بس مغطيه .. 
خالد: فتحي الصندوق .. 
مريم: ان شاءالله .. 
فتحت الصندوق .. وما كانت متوقعه اللي بالصندوق .. كان فيه علبتين .. علبه كرستال مزخرفه .. وكانت شفافه فتحتها لقت فيها لؤلؤه وألماسه .. التفت على خالد .. 
خالد: فتحي العلبه الثانيه .. 
مريم: ان شاءالله .. 
العلبه الثانيه كانت من الفضه ومزخرفه وفيها كرستالات محليتها .. فتحتها و كان فيها دبله ذهب ابيض والماس خالد مد يده وخذ الخاتم ولبسه مريم .. مريم كانت طايره من الوناسه .. 
خالد: فديت اصابعج يا قلبي ..
مريم: كلك ذوق يا خالد .. 
خالد: عليج يالعافيه يا حياة خالد انتي .. زين ما تبين تشوفين البرواز .. 
مريم: بلا .. 
خالد: عطيني يدج .. 
مريم مدت يدها .. خالد مسك يدها ونزل القطعه الحمره اللي كانت مغطيه على الصوره اللي بالبرواز .. مريم شافت الصوره وانصدمت .. 
مريم: خالد .. 
خالد: عيونه انتي .. 
مريم شلون .. 
خالد يقاطعها: يوم قلبي نبض بحبج جمعتهم .. 
مريم: فديت قلبيك والله .. 
الصوره اللي بالبرواز كانت عباره عن صور مريم في مراحل عمرها .. وكانت في صوره وحده لخالد على جنب 
مريم: بس صورتك اللي عالزاويه رهيبه يا خالد .. 
خالد: عجبج البرواز حياتي .. 
مريم: يجنن يا خالد .. 
قرب خالد من مريم وطوقها بذراعينه .. 
خالد: اوعدج يا مريم اكون لج كل شي بالدنيا .. 
مريم: حياتي يا خالد .. وانا بكون لك كل شي بالدنيا .. 
حضنوا بعض بحنان .. 
خالد: حياتي تعالي الحين نكمل الفاجأه ..
مريم: خالد الله يخليك .. شو باقي بعد ..
خالد: ههههه .. باقي .. مسكها من يدها وفتح الباب وطلعوا على سطح اليخت .. 
مريم: ليش ما تحركنا ؟
خالد: تعالي الحين بتعرفين .. 
مشت وهي شابكه ايدها بيد خالد .. راحوا بداية اليخت و وقفوا جنب بعض .. ونسايم الهوا البارده كانت تداعبهم التفت خالد على غرفة الكابتن اللي كان ينتظر اشاره من خالد .. حرك خالد راسه للكابتن .. والكابتن ابتسم له .. تحرك اليخت بهدوء .. مريم مسكت في خالد .. 
مريم: اليخت يتحرك .. 
خالد: اي يا حياتي .. 
مريم: وناسه يا خالد .. 
خالد: يعل الوناسه ما تفارق محياج يا قلبي ..
تحرك اليخت ومريم حست بالبرد .. خالد حضنها .. 
خالد: فديت البردانين انا .. 
مريم: ههههه .. احلى مافاجأه يا خالد .. المكان والترتيب والرحله كلها تجنن .. 
خالد مبتسم: فديت قلبج .. 
وقفوا وخالد كان حاضن مريم و مستمتعين بالجو الحلو .. ومريم كانت تلعب بالورده الحمره اللي اهداها اياها خالد .. كانت تمررها على يد خالد اللي طوقت خصرها .. 
خالد: حياتي يلا نروح داخل .. 
مريم: يلا حبيبي .. 
دخلوا الصاله اللي كانوا فيها .. والباقه والستاند تغير مكانهم .. والطاوله كان موجود عليها المقبلات .. سحبت الموظفه الكرسي لمريم عشان تقعد .. خالد قعد وابتسم لمريم .. قامت الموظفه صبت الماي في كاس .. والعصير في كاس ثاني .. 
الموظفه: كل شي تمام ؟
خالد: اي .. 
الموظفه: بالعافيه .. 
طلعت وخلت الباب مفتوح عشان يستمتعون بمنظر اليخت .. بدوا في اكل المقبلات .. على انغام الموسيقى الهاديه كانوا ياكلون وهم يسولفون بوناسه .. خلصوا المقبلات وتموا فتره .. دخلوا الموظفتين وحده شلت الصحون والثانيه غيرت الادوات .. دخلوا عليهم بالطبق الرئيسي .. و صفوا الطبقين جدامهم .. بدوا في الطبق الرئيسي وبعده جا دور التحليه .. دخلت عليهم بطبقين للتحليه .. اشر لها خالد بعيونه .. وهي طالعه سكرت الباب وراها .. خالد قام من مكانه وسحب كرسيه و قعد جنب مريم .. 
خالد: أكليني يا حياتي .. 
مريم مبتسمه: من عيوني الثنتين .. 
خذت الشوكه وقطعت قطعة من الكيكه وقربتها من حلج خالد .. فتح حلجه وكل الكيكه .. خذ شوكته وقطع لها قطعه واكلها .. تمت مريم تاكل خالد وهو فرحان ويطالعها بوناسه .. خلصوا من التحليه .. وطلعوا على سطح اليخت وكانوا مستمتعين بالجو الحلو .. تموا يسولفون ويضحكون خالد نزل وراح يكلم الكابتن.. رجع عند مريم اللي كانت تنتظره بابتسامتها اللي ذبحت خالد .. 
خالد: حياتي ..
مريم: هلا فديتك 
خالد: شوفي هناك .. وأشر فالأفق .. 
مريم: وين ماشوف شي ظلمه .. 
خالد: ركزي نظرج ..
مريم كانت تشوف السماء وتحاول انها تشوف شي .. فجأه نورت السماء بالالعاب الناريه .. 
مريم: وااااااو .. خالد روعه ..
خالد: شو رايج حياتي .. 
مريم: روعه روعه يا خالد .. 
تموا يشوفون الالعاب الناريه فالسماء باشكال والوان مختلفه .. حان وقت الرجوع .. رجع اليخت متجه للمرسى وكان منظر المرسى رهيب من بعيد .. وصلوا ونزلوا الصاله عشان ياخذون اغراضهم وينزلون .. 
خالد: يلا حياتي عدلي شيلتج بنرجع .. 
مريم: ان شاءالله فديتك .. زين والاغراض ؟
خالد: ما عليج بيشلونها ورانا .. 
مريم: اها .. 
طلعوا على اليخت .. سلم عليهم الكابتن ..
الكابتن احمد: اتمنى انكم استمتعتوا معانا .. 
خالد: يعطيكم العافيه ..
الكابتن: الله يعافيك .. 
نزل خالد .. ومد يده ونزلت مريم اللي كانت واقفه وراها الموظفه .. نزلت الموظفه و مشت جدامهم .. مشوا وراها بنفس الطريق اللي جاوا منه .. 
مريم: خالد .. 
خالد: عيونه ..
مريم: خاطري اتمشى هني شوي .. 
خالد: ولا يهمج .. نادا على الموظفه .. لو سمحتي ..
الموظفه: تفضل ..
خالد مد يده وعطاها المفتاح: خل ياخذون الاغراض للسياره .. بنتمشى هني شوي .. 
الموظفه: اي تكرم .. خذت المفتاح وشافت شغلها .. 
مريم وخالد تموا يتمشون في الميناء .. كانت مريم مستانسه على منظر البحر ونور الشموع منعكس عليه .. كانوا يسولفون ويتمشون بهدوء وهم شابكين ايدينهم ببعض .. رجعت الموظفه وكانت واقفه تنتظرهم عند الباب الخشب الكبير .. شافها خالد ومشوا ناحيتها وهم يسولفون .. 
مريم: حبيبي ..
خالد: قولي يا قلبه ؟
مريم: ليش محد موجود هني غير الموظفين ؟
خالد ابتسم: انا طلبت منهم .. 
مريم: شلون ؟
خالد: حجزت المرينا كامله لنا .. 
مريم: فديت روحك يا خالد .. 
خالد: حياتي والله يا اغلى مريم .. 
اتجهوا صوب الموظفه .. انفتح الباب لهم .. مشوا فالممر المزين باللوحات .. مروا على البهو وطلعوا من الباب الرئيسي فتحت الموظفه الباب حق مريم وسلمت عليها .. خالد ركب وحرك .. تموا يتمشون بهدوء متجهين للبيت دخل خالد بالبنتلي بيت بوفارس .. كانت الساعه 10 ..
خالد: ان شاءالله استمتعتي يا مرايم ..
مريم: بصراحه يا خالد .. ما تخيلت اني بعيش مثل هاليوم في حياتي ..
خالد مسك يدها وضغط عليها بقوه: فديت قلبج يا مريم .. دام انا موجود جنبج انتي تدللي وكل طلباتج اوامر .. حاضرين لج يا اغلى مريم ..
مريم مبتسمه: الله لا يحرمني منك يا خالد .. 
خالد: حياتي انتي .. 
مريم طلعت جوالها من الشنطه .. واتصلت البيت عشان تطلع الخدامه تشل الاغراض اللي بالسياره .. 
مريم: ايمان .. 
ايمان: هلاهلاهلا .. 
مريم: طرشي الخدامه برا خل تشل الاغراض ..
ايامن بخبث: اي اغراض ..
مريم: طرشيها انا فالحوش .. وعن الهذره الزايده .. 
ايمان: من عيويني يا عيوني .. 
مريم سكرت بسرعه وكانت تضحك .. 
خالد: فديت هالضحكه والله .. زين حياتي البرواز علقيه في غرفتج 
مريم: مممممم .. شو رايك انت تعلقه لي ..
خالد ابتسم: حاضرين لج يا اغلى مريم ..
مريم نزلت راسها: فديتك يا خالد .. 
قربت الخدامه من السياره .. خالد فتح الصندوق وأشر لها .. نزلت الاغراض واحت داخل .. مريم فتحت الباب .. 
مريم: يلا فديت قلبك .. 
خالد: تدرين .. 
مريم التفت عليه: شو حبيبي ؟
خالد: ما ودي تنزلين .. 
مريم: حياتي والله 
خالد: اموت في كلامج الحلو .. 
مريم: تستاهل كل كلام الحب .. 
خالد: فديتج يالحب انتي .. 
نزلت مريم .. وراحت صوب دريشة خالد .. خالد نزل الدريشه .. 
مريم: زين تبيني اقعدك بكره ؟
خالد: اكيد .. انا اول ما اوصل البيت باتصل لج .. 
مريم: زين .. حبيبي تحمل بنفسك وشوي شوي فالدرب ..
خالد مبتسم: ان شاءالله يا قلبي .. يلا حياتي دخلي البيت .. 
مريم: ان شاءالله .. مع السلامه .. 
خالد: مع السلامه .. 
مشت مريم داخله البيت وخالد كان يراقبها لين دخلت الصاله .. طلع من حوش بيت عمه وراح البيت .. مريم اول ما دخلت الصاله استلموا ايمان وفاطمه .. 
ايمان: هلاهلاهلا .. 
فاطمه: شو سويتوا ..
مريم متخرعه: شوي شوي علي .. قعدت عالكرسي .. خل ارتاح شوي 
فاطمه: مريم شو كانت مفاجأة خالد قولي .. 
مريم رفعت يدها و ورتهم الدبله .. 
ايمان وفاطمه: وااااااااااااااو .. 
فاطمه: صج خالد رومنسي ..
ايمان: مريوم قولي التفاصيل .. شو سويتوا .. قولي قولي ..
مريم: هههههه صبروا شوي عاد خل اروح ابدل .. 
ايمان: لا يلا قولي قولي .. مافي تبديل ..
فاطمه: هههههه .. ايماني صبري شوي .. 
مريم: جننتوني .. 
الكل: ههههههه .. 
مريم: تعالوا نروح فوق وبقولكم .. 
ايمان: يلا .. 
راحوا كلهم غرفة مريم .. مريم كانت تبدل وتقولهم عن الامسيه الرومنسيه اللي قضتها مع خالد .. 
مريم: واحنا فالسياره قربنا من فندق فخم .. وبعدين نزلنا .. ومشينا في ممر طويل نهايته باب .. يوم انفتح الباب حسيت اني مو فالبلاد .. حسيت اني في عالم ثاني .. المكان يجنن .. والمفاجأه الكبيره لما كنا نمشي عالمرسى وشكيل اليخوت يجنن وهي مصطفه جنب بعض .. روعه المنظر .. مشينا لين اخر يخت وهني انا انصدمت ..
ايمان: ليش ؟
مريم: تخيلي ان اخر يخت كان لنا .. 
فاطمه: واااااي .. روعه ..
ايمان: كملي ..
مريم: ركبنا اليخت .. واليخت كان مرتب .. كله شموع و ورود .. في كل مكان .. كملت لهم مريم الاحداث وايمان وفاطمه كانوا يسمعونها وكل وحده فيهم تقول وااااي ولا واااااو ولا يااااااي ولا روووووووعه .. خلصت مريم كلامها .. 
ايمان: وااااي .. احلى شي لما لبسج الخاتم .. 
فاطمه: لا احلى شي لما قدم لج الورد الحمره .. 
مريم: كل شي كان حلو .. 
فاطمه: الله يهنيج يا مرايم .. 
مريم: الفال لكم حبيباتي .. 
تموا الخوات يسولفون في غرفة مريم .. اهم حدث في هاليوم كانوا مريم وخالد .. مر هاليوم على خير .. ويوم جديد يبدأ .. الساعه 6 .. ام فارس وجاسم في المطبخ 
جاسم: يمه اليوم مابي اكل شي .. بس بشرب حليب 
ام فارس: ليش يبه ؟
جاسم: اليوم الربع فالمدرسه بيطلبون اكل على الساعه 9 ..
ام فارس ضحكت: ههههههه .. شعندك انت والربع .. 
جاسم: تدرين ملينا من اكل المقصف .. قلنا نغير ..
ام فارس: وحليلكم .. تبي اسوي لكم فطاير وسندويشات يبه ؟
جاسم: مممممم .. بشوف الشله .. بنحدد متى علي الريوق ..
بوفارس: هههههه .. فديت الشله والله ..
جاسم راح عند ابوه: هلا يبه .. 
حضنه بوفارس وقعده في حضنه .. 
بوفارس: شو سالفة الشله يبه ؟
جاسم: عشان الريوق ؟
ام جاسم: كل مره واحد فيهم عليه الريوق .. 
بوفارس: هههههه .. وحليلكم .. ومتى دورك يا بطل ؟
جاسم: بشوفهم عشان اقول لامي تسوي لنا .. 
بوفارس: هالله هالله بالشباب يا مزنه .. 
ام فارس: ولا يهمك .. 
دخلت عليهم ايمان وكانت فاتحه عين ومسكره عين .. 
بوفارس:فديت بنت ابوها والله ..
ايمان قعدت بكسل: هلاهلاهلا ..
ام فارس: ههههه .. متى نمتي امس ؟
ايمان: نمت الساعه 12 ونص تقريبا ..
بوفارس: محد قالج .. 
ايمان: لا والله كل يوم انام متأخر واقوم بنشاط .. يمكن لاني نمت وايد حاسه بكسل ..
بوفارس: هههههه .. 
دخلت فاطمه و وراها مريم وعبدالعزيز .. باسوا امهم وابوهم .. 
بوفارس: وين فارس ؟
فاطمه: نايم .. 
بوفارس: مو رايح الشغل ؟
عبدالعزيز: يطلع على راحته ..
ام فارس: شعليه مدير محد يقوله شي ..
بوفارس: ههههه .. على قولتج مدير محد يقدر يقوله شي ..
مريم: فطومه خلصتي .. 
فاطمه: عزيز بتوصلنا ؟
عبدالعزيز: انا بوصل ايمان وجاسم .. روحوا مع الدريول .. 
مريم: زين عشان اتريق على راحتي ..
فاطمه: زين .. 
عبدالعزيز: يلا يا شباب .. 
ايمان: زين زين .. 
جاسم باس ابوه: مع السلامه يبه .. 
بوفارس: الله يحفظك فديتك ..
ايمان باست امها وابوها: مع السلامه .. 
ام فارس: الله يسهل دروبكم .. 
فاطمه: الساعه كم اول محاضره ؟
مريم: الساعه 7 ونص .. وانتي ؟
فاطمه: انا الساعه 9 محاضرتي .. 
مريم: زيت تعالي بعدين .. 
فاطمه: لا بقعد مع لطوف شوي .. انا وهي نفس المقرر .. 
مريم: اي ي ي .. 
تريقوا البنات وكل وحده لبست عبايتها .. سلموا على امهم وابوهم وطلعوا .. الساعه 8 رن جوال فارس .. سمع الرنه ( عالي مستواه ) .. رد وهو مبتسم ..
...........


فارس: هلا وغلا ..
مناف: صباحك ورد حبيبي ..
فارس: فديت هالصوت حياتي .. 
مناف: قوم يالكسلان .. 
فارس: ههههه .. قمت واكلمج بعد ..
مناف: فديت قلبك يا حياتي ..
فارس: شو اخبار عبود وفيصل ؟
مناف: الحمدلله طيبين .. زين حبيبي يلا صحصح وكلمني بعد شوي .. 
فارس: ان شاءالله حياتي .. 
سكرت من مناف وراحت تسلم على فاطمه .. 
مناف: هلا فاطمه ..
فاطمه: شحالج مناف ؟
مناف: طيبه .. وانتي شخبارج ؟
فاطمه: الحمدلله .. مناف اعرفج بلطيفه صديقة عمري .. لطيفه هاي مناف ..
لطيفه مبتسمه: اهلا ..
مناف بادلتها الابتسامه: تشرفنا .. الا مريم وينها ؟
فاطمه: عندها محاضره .. بتخلص 8 ونص ..
قعدوا ثلاثتهم على طاوله وحده .. لطيفه طلبت لها حليب و فطيرة جبن .. فاطمه طلبت لها نسكافيه مناف طلبت نسكافيه و كرواسون .. تموا يسولفون ..
فاطمه: طبعا لطيفه بعد اسبوع عرسها ..
مناف مبتسمه: مبروك .. الله يوفقج ان شاءالله 
لطيفه: الله يبارك فيج .. انتي مخطوبه او متزوجه مناف ؟
مناف: لا .. 
لطيفه: الله يرزقكم يا بنات .. 
فاطمه: خلاص لطوف هالاسبوع اخر اسبوع لج هني ..
لطيفه: وخير يعني .. 
فاطمه: ماقدر على فراقج ..
لطيفه: عياره فطوم .. 
فاطمه: هههههه .. 
تموا يسولفون لين جاتهم مريم .. مناف شافتها وابتسمت لها من بعيد .. مريم أشرت لها وهي مبتسمه .. قربت منهم وسلمت عليهم .. 
مريم: شلونج مناف ؟
مناف: طيبه .. انتي شخبارج ؟
مريم: الحمدلله بخير ..
لطيفه: مريوم رفعي يدج اشوف .. 
مريم: ها ؟
لطيفه: صج اللي سمعته ؟
مريم: شو ؟
لطيفه: تستعبطين حضرتج .. وريني الدبله .. 
مريم رفعت يدها بدله: ها .. شو رايج .. 
لطيفه: مريم فديتج .. حضنتها بفرح .. 
مناف كانت تشوفهم وهي فرحانه .. قعدت مريم جنب مناف ولطيفه جنب فاطمه .. 
مريم: عقبالكم يا بنات .. 
لطيفه: آمين .. 
فاطمه نزلت كوب النسكافه: تدرين مرايم مكانج غلط .. 
مريم مستغربه: ليش ؟
فاطمه: لانا انا ومناف مو متزوجات .. يعني عزابيه .. وانتي ولطوف عندكم ريايل .. قومي خل اقعد مكانج ..
الكل: هههههههه .. 
لطيفه: عليج مخ يا فطوم .. 
فاطمه: شو نسوي .. 
لطيفه: زين قومي فطيم ما بقى شي على المحاضره .. كفايه القاعه بعيده .. 
فاطمه قامت وشربت اخر رشفه من الكوب: يلا حبيبتي .. 
لطيفه: عن اذنكم بنات .. 
فاطمه: لنا لقاء يا حلوين .. 
مناف: الله وياكم .. 
مريم: سي يو .. 
راحوا فاطمه ولطيفه المحاضره .. مريم تمت مع مناف .. تموا يسولفون .. 
مريم: ما عندج خوات يا مناف ؟
مناف: لا انا البنت الوحيده .. وعندي اخوان اصغر مني ..
مريم: الله يخليكم لبعض ..
مناف: الله يسلمج .. وانتوا ؟
مريم: احنا الله يسلمج متساوين .. 
مناف مبتسمه: شلون ؟
مريم: 3 بنات و 3 اولاد .. 
مناف: اي ي ي ..
مريم: تدرين ان فاطمه اختي عندها توأم ولد .. 
مناف: وااااو .. يشبهها ؟
مريم: اي وايد يشبهون بعض .. حتى يحسون ببعض لو كان كل منهم في مكان .. 
مناف: ماشاءالله .. الله يخليكم لبعض .. 
مريم: وياج حبوبه .. 
مناف: اي تعالي .. مبروك الله يوفقج .. 
مريم مبتسمه: الله يبارك فيج حياتي .. 
مناف: اسمحي لي من شوي خذتنا السوالف وما باركت لج .. 
مريم: ولا يهمج حبوبه .. 
مناف: الله يرزق فاطمه اختج بعد .. 
مريم: آمين .. ويرزقج .. ماشاءالله عليج ما عليج زود .. 
مناف ابتسمت بخجل .. تمت مع مريم تسولف لين جى وقت محاضرتها الثانيه .. استأذنت وراحت المحاضره .. دخلت القاعه متأخره لانها نسكت كتابها في الكفتيريا ورجعت تاخذه وراحت المحاضره .. اول ما دخلت كان الدكتور ياخذ الحضور والغياب .. مناف دخلت القاعه وهي منزله راسها .. ما لقت مكان الا في بداية القاعه .. قعدت وحطت كاتبها على الطاوله .. بدا الدكتور المحاضره .. وكان طول الوقت يطالع مناف .. ومناف مو قادره ترفع راسها من الاحراج .. 
مناف " هالدكتور شيبي يطالع جي .. معجب الاخ .. هو محترم بس الظاهر انه معجب .. الله يعيني عليه " .. خلصت المحاضره ومناف على طول طلعت لان فارس كان متصل لها .. 
مناف: هلا وغلا يا قلبي ..
فارس: فديت صوتج حياتي .. 
مناف: متى قمت من الفراش .؟
فارس: بعد ما سكرت من عندج قمت على طول ..
مناف: فديتك يا قلبي .. 
فارس: بكره بمر على فيصل وعبدالله بنروح نفصل ثياب .. 
مناف: كلمت فيصل ؟
فارس: اي حبيبتي .. 
مناف: غريبه ما قالي .. 
فارس: قلت له الاسبوع اللي فات قبل ما نروح العزبه ..
مناف: اها .. 
فارس: امج شو اخبارها ؟
مناف: الحمدلله بخير .. زين فارس ممممم
فارس: قولي فديت قلبج .. 
مناف متردده: فارس .. ممكن طلب ؟ 
فارس مستانس: عيونه انتي .. آامري وتدللي .. 
مناف منحرجه: الدكتور مخلي لنا ملزمه في المكتبه .. وهالملزمه ضروريه للامتحان .. وتعرف ماقدر اروح اجيبها .. ممكن تجيبها لي .. 
فارس: بس هاي الطلب .. حاضرين لج يا قلب فارس انتي .. 
مناف مبتسمه: فديت قلبك يا فارس .. ما تقصر .. 
فارس: حياتي انتي .. متى اجيبها لج حياتي ؟ 
مناف: اي وقت خلال هالاسبوع ..
فارس: تبين امر واجيبها لج الحين .. بجيج الجامعه ..
مناف: لا فديت روحك ماله داعي .. اي وقت خذها .. وانا بقولك متى تجيبها لي البيت .. 
فارس: ان شاءالله يا قلبي .. زين شو تسوين ؟
مناف: توني طالعه من المحاضره .. 
فارس: يعطيج العافيه ..
مناف: الله يعافيك حياتي .. 
تمت مناف تسولف مع فارس وتتمشى فالساحه .. بعد ما خلص فارس مكالمته مع مناف .. طلع من مكتبه رايح حق ولد عمه .. طق الباب ودخل على طول .. 
خالد: ما قلت لك تدخل .. 
فارس بعبط: اوه سوري .. طلع وطق الباب مره ثانيه .. 
خالد: تفضل ..
فارس: يعطيك العافيه طال عمرك ..
خالد: خلصني ..
فارس وخالد: ههههههههه 
فارس: شحاله معرسنا ؟
خالد مبتسم: طيب والحمدلله ..
فارس: الله عليك .. طالعه من خاطرك .. 
خالد: ههههه .. 
فارس: لقيت محل حق سلمان على المزاج .. 
خالد: وين ؟
فارس: في المجمع ..
خالد: مجمع .. ما ظن ينجح ..
فارس: بالعكس .. لان موقعه بين محلات معروفه .. وبعدين محل سلمان للمراهقين .. والموقع بين محلات المراهقين فالمجمع .. 
خالد: حلو .. زين كلمته ؟
فارس: اي كلمته . وبنروح نشوفه .. بتجي معانا ؟
خالد: متى بتروحون ؟
فارس: اليوم الساعه 4 العصر ..
خالد: مممممم .. زين تمرني ؟
فارس: حمودي بيجي معانا تعال معاه .. 
خالد: و حمودي ذي في كل شي طالع لنا ..
فارس: ههههههه .. يا ربي يحترون من حمودي .. 
خالد: ههههههه .. ذبحتنا بحموديك ذي ..
فارس: ترا هو بيمول سلمان ربع المبلغ .. 
خالد: اذكر قاله .. بس ربع المبلغ شوي .. 
فارس: بيكمل على راس المال ..
خالد: اهاا .. يعني مو شريك ؟
فارس: لا لا لا .. زين ياللي ما تستحس على ويهك .. انا مزوجك اختي .. وحتى ما قلطتني ولا شي .. 
خالد: هههههه .. انت خذتني بالسوالف .. 
فارس قام بيطلع: ما منك فايده ولا عايده .. 
خالد: اقعد زين الحين باطلب لك .. تعال يا ريال انت وعايده مالتك بعد ..
فارس: هههههه .. لا تسلم حبيبي بروح ادقق على الحسابات .. 
خالد: اسمح لنا .. 
فارس: بس هالمره لاتعودها .. 
خالد وفارس: هههههه .. 
طلع فارس وراح مكتبه .. اما خالد قعد يخلص شغله .. 
...........



الساعه 2 الظهر الكل متجمع عالغدا في بيت بومحمد .. 
بومحمد: وين محمد يا ساره ؟
ساره: الحين بينزل عمي ..
ام محمد: قومي شوفيه يمه .. 
ساره: ان شاءالله .. 
راحت ساره فوق ولقت محمد مندمج مع جهاز التلفزيون مفككه ومطلع القطع .. قربت منه ..
ساره: محمد فديتك شو تسوي ؟
محمد وهو يركب القطع: جهاز التلفزيون مادري شو فيه فككته وعرفت علته وبرجع القطع .. 
ساره: عمي ينتظرك تحت ..
محمد: الغدا جاهز ؟
ساره: اي فديتك .. خل اللي بيدك ويلا ننزل .. 
محمد: اوكي فديت روحج .. ترك الجهاز من يده والتفت على ساره .. يلا حياتي .. 
ساره مبتسمه: فديتك يا محمد .. 
نزلوا وتغدوا معاهم .. بعد الغدا تجمعوا فالصاله يشربون شاي ويسولفون .. 
خالد: محمد اليوم وين بتروح ؟
محمد: بروح مع فارس مكان .. 
علي: ياهالفارس اللي كله تروح معاه .. 
محمد: يا ربي تحترون من فارس ليش ؟؟
فاضل: من زينه نحتر منه .. 
الريم طالعت فاضل ورفعت حاجب .. ما عجبها الكلام .. 
محمد: فارس هاذي مافي مثله .. 
فاضل: خف علينا .. مافي مثله .. 
خالد: هههههه .. والله لو يدري فارس عنكم .. صدقوني بيقطعكم .. 
علي: اعرفه .. 
محمد: زين خالد ليش تسأل ؟
خالد: قالي عن الموضوع .. بروح معاك .. 
محمد: اي ي ي 
ناصر ركض صوب ابوه وطب في حضنه .. 
محمد: هلا والله نصور .. 
ناصر: بابا حبيبي .. 
محمد حضنه: فديتك حبيبي والله .. 
علي: جيبه خل العوزه شوي .. 
محمد: خذ بس لو صيحته مو احسن لك .. 
علي: جيب اشوف .. ولدك دلوع .. 
محمد: لا يسمح امرك .. ولدي مو ددلوع .. ناصر رجل .. صح ناصر ..
ناصر: انا رجل .. 
الكل: هههههه 
مسكه علي وتم يلاعبه وناصر ميت من الضحك .. 
علي: واااي فديت ريحته والله .. موووووح .. باكلك باكلك .. 
ناصر: ههههههه 
محمد: علوه وايد حنون .. 
علي: اموت فاليهال .. 
محمد: زين عرس .. 
علي: لا يبه بدري علينا الهوا ..
خالد: الله عليك .. بدري عليك الهوا عيل .. 
علي: اي خل اوقف على ريولي بعدين اتزوج .. 
محمد: احنا مو مقصرين ان شاءالله .. 
علي: رايتكم بيضه .. بس العرس ارتباط .. وانا مابي اصف ديون على ظهري .. خل اجمع لي كم بيزه واعتمد على نفسي .. بعدين انا توني مشتغل .. خل اعيش حياتي وادلع نفسي شوي .. صح نصور .. قول صح ..
ناصر: صح ..
علي: واااااااي .. باكله .. شلوه عني ولا باكل ولدكم .. 
خالد: هههههه 
فاضل: علوه ما تخيلك متزوج ..
علي: ليش ؟
فاضل: مادري .. 
علي: بتشوف اخوك .. بياخذ وحده مافي مثلها .. 
فاضل بخبث: حاط حد في بالك ؟
علي: العب غيرها .. تبي تطيحني بالكلام .. ههاااااااااي 
فاضل: مو هين يا علوه .. 
خالد التفت على ريم السرحانه .. 
خالد: اريام ..
الريم: هلا خالد ..
خالد: وين سرحانه ؟
الريم ابتسمت: ولا مكان .. 
خالد تم يطالع الريم اخته ويتفكر فيها .. 
خالد " شو اللي شاغل اريام فديتها " .. كل منهم راح يرتاح من بعد السوالف .. الريم دخلت غرفتها وكانت تراجع دروسها بدون نفس .. حذفت الكتاب على السرير وانسدحت على ظهرها .. غمضت عيونها ..
الريم " فارس .. فارس .. فارس .. احبك يا فارس " .. دمعت عيونها .. غطت ويها بيدينها وتمت تصيح بحزن 
الريم " ليش تتجاهلني يا فارس .. احبك حب ما ينوصف .. آه لو تحس فيني " .. تمت الريم تصيح بحزن موهمه نفسها بحبها لفارس .. خالد الهيمان كان مشغول بعالم مريم .. فاضل وعلي وفهد وسلطان يلعبون ورقه فالصاله محمد وساره كانوا مندمجين مع فلم رومنسي بالتلفزيون .. 
في بيت بوفارس .. جاسم مقيل مع امه وابوه .. ايمان كانت نايمه .. عبدالعزيز كان يكلم يوسف بالتلفون .. فارس نايم فالعسل مع مناف .. مريم كانت تكلم خالد .. اما فاطمه كانت فالجامعه رايحه لقاعة المحاضره .. 
في بيت يوسف .. سلمان كان يشتغل على النت .. يوسف كان يكلم عبدالعزيز بالتلفون .. الجوهره وهنادي كانوا يتناقشون موضوع نواف وهنادي .. 
الجوهره: هنود .. وناسه بتاخذين الراهي ..
هنادي: الحمدلله على كل حال .. وابراهيم ما عليه زود ..
الجوهره: لا يبه ابراهيم محد يوصل مواصيله ..
هنادي: حلاتين على الحب والهيام ..
الجوهره: ههههه .. زين قولي لي .. شلون شكله ؟
هنادي: مممممم .. ماتذكره عدل " صج اني عياره" .. كنت مركزه على المجوهرات .. واستحيت ارفع راسي ..
الجوهره: ما يركب عليج الخجل .. 
هنادي: جوجو يالدبه .. 
الجوهره: هههههه .. 
هنادي: زين لا تضحكين مع هالويه .. 
الجوهره مبتسمه: زين ما راح اضحك .. 
هنادي: الحين وش قررتي .. بتسوين عرس او لأ .؟
الجوهره: شوفي انا للحين محتاره .. %60 ما راح اسوي عرس ..
هنادي: والباقي ..
الجوهره: احتمال وارد ..
هنادي: على راحتج .. 
الجوهره: ان شاءالله في عرسج يا هنوده .. 
هنادي مبتسمه: ان شاءالله .. 
دخل عليهم سلمان ..
سلمان: هلا والله بعرايسنا ..
الجوهره: هلا خالي ..
هنادي: هلا ..
سلمان: ها وش تسولفون عنه ؟
هنادي: بعض امور الحياه ..
سلمان: زين وش هي امور الحياه اللي تطرقتوا لها ؟
هنادي: خالي ركز .. انا قلت بعض امور الحياه .. مش امور الحياه ..
سلمان: زين .. وش هي بعض امور الحياه اللي تطرقتوا لها .. يا فيلسوفة زمانج ..
هنادي: ههههه .. مثلا تكلمنا عن الدينصورات وشلون تحولت بترول بفعل الضغط وحرارة الارض ..
الجوهره وهنادي: ههههههههه ..
سلمان مبتسم: صج والله .. تستخفون دمكم يا بنات ..
هنادي: خفة دم الانثى لا يقاوم .. 
الجوهره: تنكر هالشي يا خالي .
سلمان: لا ما انكره .. بس من متى هنادي انثى ؟! اللي اعرفه انها بوالشباب .. 
الجوهره وسلمان: هههههههه 
هنادي: محاولاتك بأت بالفشل يا سيد سلمان ..
سلمان: وليش يا ليدي هنادي؟ 
هنادي: الدليل على انوثتي .. هو تقدام احد الشبان لخطبتي ..
سلمان: هههههه .. افحمني ردج .. بس بتظلين بوالشباب حتى لو تزوجتي وجبتي عيال .. وابشرج بعلم عيالج ينادونج بوالشباب بدل ماما .. 
الكل: ههههههه .. 
هنادي حطت يدها على كتف خالها .. 
هنادي: عليك سوالف يا خالي .. بس مابي اسمع عيالي يقولون لي .. اوكي ..
سلمان: لين تجيبين عيال باذن الله .. الموضوع جاري التفكير ..
الجوهره: هنوووود عليج سوالف .. 
هنادي: اعجبج .. والدليل .. يقاطعها سلمان ..
سلمان: ان احد الشبان تقدم لخطبتج ..
هنادي: بالضبط ..
الكل: هههههههههه ..
تموا يضحكون ويسولفون مع بعض .. لين اذن العصر .. 
سلمان: تامروني على شي بناتي .؟
الجوهره: لا خالي سلامتك ..
هنادي: على وين خالي ؟
سلمان: بروح اصلي وبعدين بروح اشوف المحل اللي قالي عنه الريال ..
هنادي: ان شاءالله تتوفق في هالمشروع يا خالي ..
سلمان مبتسم: فديت قلبج يا هنوده .. 
طلع عنهم راح يبدل ملابسه .. وبعدين راح المسيد يصلي وطلع راح عند الشباب .. 
...............





فارس كان ينتظره فالحوش مع محمد وخالد .. دخل حوش بيت بوفارس .. 
فارس: حيالله من جانا ..
سلمان: الله يحيك الغالي .. شحالكم شباب ؟
الكل: الحمدلله .. 
سلمان: ها متى بنحرك ؟
فارس: ادخل اول نشرب شي بعدين بنطلع .. 
سلمان بند السياره ونزل .. 
سلمان: ولا يهمك يا بونايف .. 
دخلوا الميلس .. قلطهم فارس وتموا يسولفون شوي .. بعدين طلعوا جماعه .. بعد ما طلعوا فاطمه كانت توها واصله من الجامعه .. نزلت ودخلت الصاله .. راحت صوب الميلس تشيك لو في حد هناك او لأ .. ما لقت حد وبسرعه فتحت الباب اللي يطلع على برا .. مشت خطوتين صوب صيص النتبته اللي اتفقوا عليه .. رفعت الصيص شوي وحطت الرساله تحتها .. رجعته مكانه وبنفس الترتيب .. دخلت الميلس مره ثانيه وراحت غرفتها وهي مستانسه .. صلت العصر ونزلت تتغدا .. كانت تتغدا بروحها وبملل .. دخلت عليها مريم .. 
مريم: هلا فطوم ..
فاطمه: لا سلام على طعام .. 
مريم: ههههه .. 
قعدت مجابله اختها وتسولف معاها .. 
مريم: لطوف خلصت معاج ؟
فاطمه: اي و وصلتها على دربي .. 
مريم: شو سويتوا ؟
فاطمه: not much .. بعد ما رحتي بشوي .. طلعت مناف من محاضرتها وقعدنا نسولف ونحش شوي .. وبعدين رحنا احنا الثلاثه نتمشى فالحديقه شوي .. رحنا ماحضراتنا ..وتلاقينا قبل ما طلعنا .. تدرين ان مناف المسكينه تروح بالباص .. 
مريم بحزن: مسكينه .. 
فاطمه: تخيلي لو عندها محاضرتين يضيع يومها لان ما عندها سياره .. 
مريم: يا حرام .. 
فاطمه: وايد تعور قلبي .. احسها بحر من الهموم .. 
مريم: باين عليها .. الله يعينها .. اللهم لك الحمد ..
فاطمه: الحمدلله على كل حال .. 
دخل عليهم جاسم وهو يدندن .. 
جاسم: "من بين الناس حبيتك .. وبكل احساس اغليتك .. حبك جرى بدمي .. نساني كل همي .. خلى حياتي غير مـــــن بيـــن كـــل الـــناس " .. 
فاطمه ومريم طالعوا بعض وابتسموا .. 
فاطمه: يه يه يه .. فديت هالصوت الحلو ..
جاسم مبتسم " من بين الناس حبيتك يا فطامي " .. شلونكم .. 
فاطمه: فدته والله .. حضنته وباسته على خده .. 
مريم: وانا بنت البطه السوده .. 
جاسم: فديتج انتي والله .. راح صوبها وباسها بقوه .. 
مريم: فديت قلبك يا بطل .. 
قعد جاسم مع خواته .. 
فاطمه: وين بتروح ؟
جاسم: بروح اشتري ملابس .. 
فاطمه: من بيوديك ؟
جاسم: بروح مع عزيز ورفيجه ..
فاطمه ابتسمت: اي ي ي .. 
مريم: سلطان بيروح معاك ؟
جاسم: اكيد .. نبي نشري ملابس حق المباراه .. 
مريم: اي مباراه ؟
جاسم: بنروح الملعب نشجع .. ولازم نلبس ملابس تناسب الفريق .. 
فاطمه: يعني شو بتشتري ؟
جاسم: بنطلون وفانيله .. بس لازم نكتب عليهم .. ونبي ناخذ كبابيس وصفارات حق المباره .. تدرين احنا مشجعين الفريق لازم نشجع عشان يلعبون الشباب ونفوز .. 
مريم: حالتكم صعبه يا شباب ..
فاطمه: زين شدخل عزيز يوديكم ؟
جاسم: قالي عشان ما يقصون علينا .. وبوخليفه يعرف مكان بيسوي لنا الفنايل .. بيكتب لنا عليهم ..
فاطمه " فديته بوخليفه ": زين متى بتروحون ؟
جاسم: ننتظر سلطان و بوخليفه .. 
فاطمه: اهااا .. 
فارس وخالد ومحمد وسلمان .. راحوا المجمع وشافوا المحل وعجبهم الموقع .. 
سلمان: توكلوا شباب ..
فارس: مقتنع ؟
سلمان: اي .. موقعه ممتاز .. 
خالد: ما يتعوض بصراحه ..
محمد: توكلوا يا جماعه .. 
فارس: خلاص بكره بحدد لك موعد مع مدير العلاقات العامه في المجمع .. واتفق معاه على كل شي ..
سلمان: بارك الله فيكم يا شباب ما قصرتوا ..
محمد: عزيز وغالي .. 
طلعوا من المجمع راحوا صوب السياير .. 
فارس: حمودي بروح مشوار بتجي معاي ؟
محمد: لا بطلع اليهال اليوم .. 
فارس: زين عيل استأذن يا شباب .. 
الكل: الله وياك .. 
ركبوا خالد و محمد مع سلمان و وصلهم البيت .. اما فارس كان رايح صوب بيت مناف عشان يودي اخونها يفصل لهم ثياب .. اتصل لها وهو عالدرب .. 
فارس: يا قلبه انتي ..
مناف مبتسمه: فديت قلبه والله ..
فارس: شخبار القمر ؟
مناف: الحمدلله .. وحبيب القمر شخباره ؟
فارس مبتسم: مشتاق لنظره من عيون القمر والله .. 
مناف: حياتي انت يا فارس .. 
فارس: ايه عليج .. 
مناف: انت وين ؟
فارس: جايكم ..
مناف: اي ي ي .. كلمت فيصل ؟
فارس: اي كلمته الظهر وقلت له اني بمر عليهم .. 
مناف: ما قالي .. 
فارس: حياتي ضميان .. 
مناف اسقيك فديت قلبك .. 
فارس: ابي عصير فرش من هاليدين الحلوات .. 
مناف: ولا يهمك فديت روحك .. لي وصلت قول لفيصل انك تبي ماي .. وانا بطرش معاه العصير .. 
فارس: يا قلبي عليج يا مناف .. ما تقصيرن فديت روحج ..
مناف: عيوني لك يا فارس .. 
فارس: فديت عيونج اللي ذابحتني .. 
مناف: زين حبيبي خل اروح اجهز لك العصير على ما توصل .. 
فارس: زين يا قلبه .. 
سكرت من فارس وطلعت من الغرفه وهي مستانسه .. راحت المطبخ وسوت عصير برتقال فرش للكل .. اتصل فارس بفيصل لما قرب من البيت .. 
فارس: هلا فيصل ..
فيصل: اهلين ..
فارس: جاهزين ؟
فيصل مبتسم: اي ..
فارس: يلا طلعوا انا عند الباب ..
فيصل: ان شاءالله .. 
سكر من فارس ونادا على عبدالله .. 
فيصل: عبود 
عبدالله: انا عند الباب يلا .. 
فيصل: مطيور هالعبود .. يمه احنا بنروح الحين .. 
ام مناف: زين يبه .. هالله هالله باعماركم .. 
فيصل: ان شاءالله .. 
طلع عند الباب وكان عبدالله مرتز جدام مع فارس ويسولف معاه .. قرب من 00السياره وتوه بيركب .. 
فارس: فيصل فديتك ابي ماي ..
فيصل مبتسم: ان شاءالله .. 
راح داخل يجيب ماي لفارس .. شافته مناف ..
مناف: شعندك ؟
فيصل: فارس يبي ماي .. 
مناف: زين هاك ود له عصير بعد ..
فيصل: لا بس هو قال يبي ماي ..
مناف: ود العصير توني مسويته ..
فيصل: ماله داعي ..
مناف: اقولك وده .. 
صبت العصير في الكوب وعطته اياه .. 
مناف: اسمع الكلام ..
فيصل: يعني هو طلب ماي .. اودي له عصير ليش ؟
مناف: انت مزعج .. زين هاك ود له الماي .. 
فيصل: زين ..
طلع فيصل من البيت وراح عند الباب .. شافه فارس وهو ماسك الماي والعصير .. ابتسم وفتح الدريشه .. 
فارس: ماله داعي يبه .. قلنا بس ماي ..
فيصل: سندروني عشان اجيب لك العصير .. بس تستاهل هالعصير الفرش .. توهم مسوينه ..
فارس مبتسم: ما قصرتوا .. شرب العصير مره وحده من العطش .. آآه الحمدلله .. 
فيصل: بالعافيه ..
فارس: الله يعافيك .. زين يلا نحرك ..
فيصل: زين بس بحط الاغراض عند الباب .. 
راح صوب الباب وحط الكوبين .. نادا مناف عشان تاخذهم .. 
فيصل: مناف .. الاكواب عند الباب .. 
مناف طلعت صوب الباب .. ومدت يدها تاخذهم .. الا تشوف فارس فالسياره وهو يضحك مع عبدالله .. وفقت تتأمله وهي فرحانه .. فجأه سمعت امها من وراها ..
ام مناف: ليش واقفه عند الباب ؟
مناف تخرعت: ها .. جيت اخذ الاكواب .. 
ام مناف: شتسوين واقفه دام جايه تاخذين الاكواب ..
مناف انحرجت: ولا شي .. مشت عن امها بسرعه وراحت المطبخ .. ام مناف طلت صوب الباب وكانت السياره مشت من عند الباب .. راحت ام مناف عند مناف .. 
ام مناف: الولد ما يقصر فينا .. لا تخلين الشيطان يلعب بعقلج .. 
مناف منزله راسها: ان شاءالله يمه .. 
مشت تبي تطلع من المطبخ مسكتها امها ..
ام مناف: حطي هالكلام في بالج .. ترا الولد شايف خير .. لا تتوقعين بيفكر في وحده فقيره ..

مناف نزلت دموعها .. راحت غرفتها تركض .. سكرت على نفسها الباب وقعدت تصيح .. اما ام مناف فكانت مضطره انها تقول هالكلام لبنتها .. 
في سيارة فارس الشباب مروحين مع فارس .. يسولفون ومهيصين عالاخر .. 
فارس: شو رايكم بعد ما نخلص من السوق اوديكم اصوركم .. 
عبدالله: يااااااي .. 
فيصل: مممممم .. زين .. بس بشرط ..
فارس مبتسم: شو شرطك ؟
فيصل: تتصور معانا انت بعد ..
فارس: ممممم .. زين بس صوره وحده ..
فيصل: صوره جماعيه لنا احنا الثلاثه .. 
فارس: ما يهمك يبه .. نتصور صوره جماعيه .. 
وصلوا الخياط .. ونزلوا ياخذون مقاسات .. فارس فصل لكل واحد منهم 6 ثياب .. بعد ما خلصوا من الخياط راحوا يشترون نعل و أزره .. 
فارس: شو رايك بهالعطر فيصل ؟
فيصل يشم ريحته: حلو .. 
فارس مبتسم: لو سمحت جيب لي من هالعطر .. 
فيصل: عبود شتسوي ؟
عبدالله: اتطيب ..
فيصل: تعال لا تفشلنا ..
فارس التفت على عبدالله: هههههه .. والله انك كشخه يا عبود ..
مشى عبدالله مبتسم لفارس: ههااااااااااي .. 
فارس وفيصل: ههههههه 
اختار لهم فارس كم عطر وكم زرار .. وخذ لكل واحد فيهم نعالتين .. بعد ما خلصوا من السوق .. راحوا الاستيديو عشان يتصورون .. 
فارس: السلام عليكم ..
المصوره: وعليكم السلام تفضل ..
فارس: ابي اصور الصغار .. 
المصوره: صور عاديه ولا للجواز ؟
فارس: لا لا صور عاديه .. 
المصوره مبتسمه: تفضلوا .. 
دخلوا وراها الاستيديو الصغير .. نزلت لهم الخلفيات عشان يختارون .. بعد ما اختار فارس الخلفيات .. وقف عبدالله وتصور كم صوره حلوه .. وبعدين وقف فيصل .. 
فارس: الحين ابي كم صوره للشباب مع بعض ..
المصوره: ان شاءالله .. يلا شباب .. شو اسمك انته ؟
فيصل: فيصل .. 
المصوره: فيصل حبيبي حط ايدك على كتف اخوك واطلع بعيونه .. 
فيصل: جي .. 
المصوره: ايوه .. 
خذت كم لقطه لفيصل وعبدالله ..
فيصل: يلا فارس تعال تصور معانا ..
فارس مبتسم: زين بس خل اعدل الغتره .. بعدين مو شي اتصور معاكم وانتوا بالجينز وانا بالغتره .. 
فيصل: المره الجايه بنلبس ثياب وغتر وبنتصور .. 
فارس التفت عليه مبتسم: حاضرين لك الغالي .. 
وقف فارس معاهم وخذت لهم كم لقطه ..
فارس: بس لقطه وحده الشيخه ..
المصوره: انا خذت 3 لقطات وانت اختار وحده منهم ..
فارس: اي .. جي السالفه .. 
عبدالله شاف مروحه كبيره .. استغرب من وجودها .. 
عبدالله: ليش هالمروحه هني ؟
المصوره مبتسمه: عشان نحطها عليك وانت تتصور .. 
فارس: شوفي باخذ الريش ونثره عليهم والمروحه تشتغل .. وانتي اخذي لهم لقطات ..
المصوره: ماشاءالله عليك .. فكره كتير حلوه .. بس انادي صاحبتي تشغل المروحه .. 
.........


فارس: اخذي راحتج الشيخه .. 
المصوره وهي طالعه طالعت فارس .. غمزت له وهي مبتسمه .. فارس عقد حواجبه مستغرب .. تجاهل الحركه 
فارس: تعالوا نختار لون يناسب ملابسكم .. 
فيصل: الابيض مناسب .. الازرق والاسود .. 
فارس يستعبط: شو رايك بالوردي ..
فيصل: لالالالالا .. لون بنات .. 
فارس: ههههههه .. 
دخلت المصوره ودخلت مساعدتها .. عطاهم فارس التعليمات .. شغلوا المروحه .. وطير فارس الريش على الشباب وطلب منهم انهم يحاولون يمسكونه ويطالعون فوق .. وطلب من المصوره تاخذ لهم لقطات عشوائيه .. كان شكلهم يجنن وهم بنقزون فالهوا يحاولون يمسكون الريش مبتسمين وحركاتهم عفويه .. كانت لقطات رهيبه المصوره عجبتها الفكره .. 
المصوره: استاذ روح وقف معاهم لناخذ لك للقطه عالسريع .. 
فارس مبتسم: اوكي .. 
راح صوبهم .. وعبدالله ركض صوب فارس فاتح ذراعينه .. خذ المصوره هالقطه .. قعد فارس والشباب وقفوا جنبه وماسكين كتفه ومبتسمين .. خذت لهم هاللقطه بعد .. بعد ما خلصوا تصوير فارس رتب نفسه .. وفيصل وعبدالله كانوا ينفضون الريش عن ملابسهم .. المصوره نزلت الصور في الكمبيوتر عشان يختارون .. طبعا اغلب الصور كانت تجنن .. فارس اختار صور وايد .. وكانت له كم صوره معاهم وكان شكله فنان .. بعد ما اختار الصور راح يدفع للمصوره العربون .. وهي تحاسبه وتكتب له فاتوره كانت تتميع معاه شوي ..
المصوره: ماشاءالله عليك .. يتجنن فالصور .. 
فارس " صج والله": زين كم ادفع لج عربون ؟
المصوره: اللي بدك اياه .. 
فارس: ممكن ادفع المبلغ كامل ؟
المصوره بدلع: اي مو غلط اذا انت حاب ..
فارس"قوية عين": خلاص بدفع المبلغ كامل .. ومتى راح تجهز الصور ؟
المصوره: بكره الساعه 8 بالليل .. 
فارس: خلاص بكره بمر استلمهم .. 
المصوره: اي تكرم .. 
خذت ورقه صغيره وكتبت فيها رقم .. مدت يدها لفارس وهي تعض شفتها ..
المصوره: هاي رقمي .. لو بدك شي كلمني عليه .. 
فارس: لا ماحتاج شي .. ورقم المحل اعرفه ..
تغير ويها وانحرجت: احم .. على راحتك استاذ .. 
فارس: سلام .. 
طلع من المحل ولا هو مهتم لها .. كان ماسك يد عبدالله وفيصل يمشي جنبه .. ركبوا السياره وراحوا يتعشون ..
فارس: يلا اختاروا المطعم اللي تبونه ؟
عبدالله: انا ابي مثل ذاك اليوم .. معكرونه .. 
فارس: وانت فيصل شو في خاطرك ؟
فيصل: عادي اي شي .. 
فارس: زين خل نروح المجمع وناخذ حق عبود معكرونه .. وانت اختار المطعم اللي يعجبك .. 
فيصل: زين .. 
عبدالله: انت شبتطلب ؟
فارس: انا مو جوعان .. 
عبدالله: لا عاد اكل معانا ..
فارس: بالعافيه يبه .. انا ماتعشى الحين .. 
فيصل: عيل متى ؟ الحين الساعه 7 ونص .. 
فارس: لا انا اتعشى الساعه 10 او 11 مع الشباب .. 
عبدالله: امي تقول اللي ياكل متأخر يصير دب .. 
فارس: هههههه .. بس انا ماكل وايد متأخر .. 
عبدالله: ممممم .. زين ان شاءالله ما تصير دب .. 
فارس وفيصل: ههههههه .. 
وصلوا المجمع ونزلوا يتعشون .. خذوا لوهم لفه سريعه فالمجمع وهم طالعين .. 
فارس: فيصل يبه شوف امك واختك يبون شي ؟
فيصل: ان شاءالله .. 
اتصل بمناف وسألها .. وماكاانوا يبون شي .. 
فيصل: ما يبون ؟
فارس: ليش ؟
فيصل: مسوين عشى ..
فارس: اي ي ي .. زين تبون شي شباب قبل ما نروح البيت .. 
عبدالله: ابي ايس كريم .. 
فيصل: اسكت فشلتنا كله تطلب ..
فارس ضحك: ههههه .. شدعوه فشلكم .. عادي يبه .. معاي انا طلبوا اللي تبونه ..
عبدالله: مالت عليك فصول .. ههاااااااي ..
فارس: هههههههه ..
مر الماركت وخذ لهم ايس كريم وشوكلاته .. اتجهوا صوب بيتهم .. وصلوا وكانوا فرحانين .. سلموا على فارس ودخلوا البيت .. بعد ما نزلهم فارس اتصل بمناف وماردت عليه .. استغرب .. طرش لها مسج .. 
(( حياتي وينج؟ وحشتيني يا قلبه انتي .. كلميني اول ما تقرين هالمسج )) .. 
مناف قرت المسج على طول .. وتمت تصيح بقهر .. 
مناف " ليش يا دنيا ليش ؟ .. آآه يا فارس .. احبك واموت فيك يا فارس .. وربي اني اموت فيك .. لقيت فيك الابو والاخو .. لقيت فيك كل حنان فقدته .. آه يا دنيا .. ماتخلين حد في حاله .. ليش يا دنيا ليش؟" .. تمت مناف تصيح لين نامت ودموعها على خدها .. دخلت عليها امها ولقتها نايمه .. تمت اطالعها وهي حاسه بالذنب ومتحسفه .. قربت منها باستها على جبهتها .. غطتها عدل وطلعت عنها .. 
ام مناف " يا مناف يا بنتي لا اطالعين فوق .. الله يرزقج بولد الحلال اللي بسعدج " .. راحت ام مناف الغرفه ونامت مع فيصل وعبدالله .. 
فارس كان يحاتي مناف وخايف عليها .. بعد ما رجع من برا .. دخل الغرفه وخذ له شور دافي .. راح على سريره وكان مرخي عالاخر .. خذ جواله واتصل بمناف .. وبعد ما ردت عليه .. طرش لها مسج .. 
(( حياته انتي .. وينج ما تردين .. شو صاير طمنيني عليج يا قلبه )) .. تم يحياتي مناف وغطت عيونه .. كان كل شوي يقوم يشيك على التلفون يمكن يلقى منها اتصال او مسج .. نام بقلق .. ومناف في باله ويحاتيها .. 
قامت مناف مع الاذان .. شافت التلفون .. قرت مسج فارس بحزن .. كانت متردده تتصل تقعده للصلاه او لا .. قامت من سريرها وراحت تتوضأ وصلت .. رجعت على سريرها وهي تشوف التلفون ودموعها ملت عيونها .. غطت ويها باللحاف وتمت تصيح بحزن .. اما فارس دخل عليه جاسم وقعده للصلاه .. 
جاسم: فارس .. فارس يلا قوم توه مأذن ..
فارس: مممممم .. من ؟
جاسم مبتسم: ههههه .. قوم أذن .. 
فارس بطل عيونه بتعب: وووي جسوم .. لوع الله جبدك ..
جاسم: ههههه .. قوم احسن لك ..
فارس مبتسم: ههههه .. فديت ويهك والله .. تعال بوس راسي اشوف ..
جاسم قرب منه: مصدق نفسك .. وباس فارس على جبهته .. يلا قوم ولا بيجيك ابوي ..
فارس: زين زين .. 
جاسم: مو اطلع وترقد مره ثانيه ..
فارس: خلاص بقوم .. اطلع يا جسوم الدب ..
جاسم ضحك وهو طالع وراح يقعد الباقي .. فارس خذ جواله وشيك عليه .. استغرب انه ما لقى مسج من مناف ولا اتصلت تقعده للصلاه .. 
فارس " شو فيها ؟ باتصل في فيصل باشوف شو صاير عندهم " .. قام وراح يتوضأ .. نزل فالصاله ولقى جاسم يلبس ثوبه .. دخل عليهم بوفارس و وراه عبدالعزيز .. 
بوفارس: السلام عليكم ..
فارس وجاسم: وعليكم السلام .. 
بوفارس: يلا شباب .. 
قاموا ثلاثتهم .. جاسم مسك يد ابوه وعبدالعزيز فارس كانوا يمشون وراهم .. بعد ما خلصوا من المسيد رجعوا ناموا مره ثانيه .. الساعه 5 ونص جاسم فتح عيونه ونزل حق امه المطبخ كعادته .. فارس كان يحاول انه ينام ومو قادر .. مناف شغلة باله لانه ما كلمها .. وكان خايف ان صار شي عليهم .. تم يتقلب فالفراش وهو يفكر في مناف .. الساعه 6 ونص اتصل بفيصل .. فيصل شاف التلفون باستغراب طلع عند الباب ورد ..
فارس: صباح الخير يا بطل ..
فيصل: هلا فارس .. 
مناف سمعت فيصل وقلبها دق بسرعه .. 
مناف " فديته متصل يتطمن .. ايه عليك يا فارس " .. 
فارس: شخباركم ؟
فيصل: الحمدلله .. 
فارس كان مو عارف كيف يسأل عن مناف .. 
فارس: بقولك فيصل .. في فاتوره كنت حاطها في احد الاكياس والظاهر حطيتها في الكيس اللي نزلتوه معاكم .. يبه شيك في اكياسكم لان الفاتوره ضروريه ..
فيصل: زين خلك معاي بروح الغرفه .. 
فارس: زين .. " يا ربي مافيهم شي .. بس ليش ماترد؟" .. 
راح فيصل الغرفه وشيك على الكيس .. 
فيصل: مافي الا فاتورة اغراضنا .. 
فارس: متأكد .. 
فيصل: اي .. الكيس والفاتوره عندي .. 
فارس: ممممممم .. 
فيصل: يمكن طاحت فالسياره .. ولا طاحت صوب بيتنا .. الحين بطلع عند الباب بشوف .. 
طلع فيصل يدور على ورقه جدام باب بيتهم بس ما لقى شي .. 
فيصل: حتى عند الباب ما في شي .. 
فارس: اهاااا .. زين مو مشكله .. شخبار عبود ؟
فيصل: الحمدلله .. 
فارس: متى نمتوا ؟
فيصل: بعد ما رجعنا قعدنا شوي مع امي .. وبعدين نمنا .. 
فارس " مناف وينها": اهااا .. زين عيل بخليك .. ولو لقيت الورقه في اي مكان قولي .. 
فيصل: ان شاءالله .. 
فارس: يلا يبه .. الله يحفظك ..
فيصل: مع السلامه .. 
سكر فارس وهو خايب ظنه .. 
فارس " يا ربي وينها وليش ما ترد ؟" .. اتصل لها وبعد ما كان في رد من مناف .. مناف كانت مخليه تلفونها على الصامت .. شافته يولع .. نزلت راسها .. لبست عبايتها وحطت جوالها في الشنطه وطلعت حق اخوانها .. 
شافتها امها وكان الحزن باين فعيون مناف .. 
ام مناف: ما تبين تاكلين يمه ؟
مناف: لا .. باكل فالجامعه ..
ام مناف: على راحتج يمه .. 
ام مناف كانت حاسه بالذنب .. كانت تشوف بنتها وهي تبتسم مغصوبه لاخوانها .. 
مناف: يلا عبود لا تأخرنا .. 
عبدالله: بس بربط خيط الجوتي .. لحظه .. 
مشت مناف بهدوء صوب باب الحوش .. فتحته و وقفت تتأمل الفريج .. كانت امها تراقبها وهي متحسفه على الكلام اللي قالته لها امس .. ركض عبدالله صوب مناف و وراه فيصل ..
عبدالله: يلا .. 
مناف مبتسمه: يلا .. 
طلعوا الثلاثه يمشون فالفريج ومناف كانت في عالم ثاني .. 
عبدالله: امس رحنا نتصور .. 
فيصل: طلعت صورنا حلوه .. 
عبدالله: وفارس صور معانا بعد .. 
مناف انتبهت لكلام عبدالله .. 
مناف: شلون ؟
عبدالله: تصورنا وفارس تصور معانا .. 
فيصل: اليوم بتطلع الصور .. والله حلوه الصور .. 
عبدالله: فصول شفت صورتنا مع فارس كانت حلوه .. 
فيصل: اي والله .. 
مناف: مممممم .. فيصل من كنت تكلم من شوي ؟
فيصل: متى ؟
مناف: من شوي قبل ما نطلع .. كنت تتمشى فالحوش .. 
فيصل: اي ي .. كنت اكلم فارس .. مضيع فاتورته .. وسألني عنها .. 
مناف: اي ي ي .. " فديت قلبك يا فارس " .. 
وصلت باصاتهم .. كلن ركب باصه وراحوا مدارسهم .. وصلت مناف الجامعه وكانت حزينه وايد .. اول من شافت كان الدكتور حامد .. كان لابس نظاره سوده .. نزل النظاره وطالع مناف وابتسم لها .. مناف شافته ونزلت راسها كانوا يمشون مواجهين بعض فالممر .. مر من جنبها وسلم .. اضطرت مناف توقف عشان تسلم عليه .. 
حامد: صباح الخير مناف ..
مناف منزله راسها: صباح الخير دكتور .. 
حامد: كيف اصبحتي ؟
مناف: الحمدلله .. 
حامد: اتمنى لج يوم ممتع .. استأذن .. 
مناف: مشكور دكتور .. 
مشى عنها وهو مبتسم .. مناف كانت منحرجه منه .. وكانت تفكر في الدكتور .. 
مناف " وش الفرق بين الدكتور وفارس .. مافي فرق .. ثنينهم شايفين خير .. ليش امي حطمتني وحسستني ان فارس مستحيل بفكر يرتبط فيني .. ممكن الدكتور حامد يفكر في هالشي .. وش اللي بيمنعهم ثنينهم ؟ الله يسامحج يا يمه .. فديتك يا فارس .. والله اني مجبوره مارد عليك .. سامحني يالغالي " .. كملت دربها للكفتريا .. ما كان لها نفس تاكل شي .. فأكتفت بكوب نسكافيه .. قعدت تشرب وهي تفكر في فارس .. من صوب فارس كان قلق عليها ويحاتي .. مستغرب انها ماترد على اتصالاته ومسجاته .. وكلم اخوها وكل شي تمام .. 
" عندهم حبك طبيعي .. وعندي فوق المستوى .. يسألوني ليه احبك حبك ما حبه بشر " .. 
فتح عيونه بابتسامة رضا .. مسك الرساله وقراها وهو على السرير .. حفظها من كثر ما يقراها .. 
يوسف" يالله على الخط والكلمات والحب وكل شي .. فديت قلبج يا فطيم .. وفديت ريحتج والله " .. 
طبعا يوسف كان فرحان لان وصلت ليده رساله من فاطمه .. وكانت الرساله كالتالي .. 
(( الغالي يوسف .. طمنت قلبي باخر رساله .. مع اني كنت فاقده الامل .. 
رحلتنا للعزبه كانت احلى ايام قضيتها جنبك .. وقربك كان احلى لحظات حياتي .. بس قريت الحزن بعيونك .. ياللي تسلم لي عيونك .. الله يبعد الحزن عنك ويسعدك .. (بتوحشني) .. محبتك )) .. 
يوسف " والله فديت فاطمه .. فديتها الرقيقه .. اموت فيها والله " .. تم يحاكي نفسه بفرح .. خلص روتينه ونزل عند خواته .. صبح عليهم خذ كوبه وطلع من البيت متجه للشغل .. 
فارس القلق اتصل بمحمد ولد عمه .. 
محمد: فديت اللي قاعدين من وقت اليوم .. 
فارس: حمودي .. 
محمد: صباحك عسل يا فروسي .. 
فارس: فديت حسك والله .. 
محمد: شحالك الغالي ؟
فارس: الحمدلله .. انت وين ؟
محمد: فالشغل .. 
فارس: زين تستأذن على الساعه 11 نروح نتمشى شوي .. 
محمد: حاضرين لك .. بس استأذن .. لو تبي اقدم استقالتي .. اقدمها عشام خاطر عيونك يا قلبي .. 
فارس: فديت قلبك يا قلبي .. 
محمد: ههههه .. زين وين نتلاقى ؟
فارس: نتلاقى في الكوفي شوب .. 
محمد: صار .. الساعه 11 بكون هناك .. 
فارس: زين .. اشوفك هناك .. بس بتوحشني لين الساعه 11 
محمد: واااااي قلبي . وانا ذبحني الشوق من الحين .. 
فارس ومحمد: هههااااااي .. 
محمد: زين يلا عيل .. 
فارس: سلام .. 
سكر فارس وهو ميت من الضحك .. نزل تحت عند امه وقعد معاها شوي .. سوت له ريوق وتم يسولف معاها وهو يتريق .. 
ام فارس: الا اليوم قاعد من وقت يبه ؟
فارس: اي عندي كم شغله بخلصهم .. 
ام فارس: الله يوفقك يبه .. 
فارس: آمين .. ابوي وين ؟
ام فارس: ابوك راح مع عمك بيشترون اراضي .. 
فارس: اهااا .. 
ام فارس: تبي ازيد لك الشاي ؟
فارس: لا فديت روحج .. خلاص اللي بقى بخلصه .. 
ام فارس: بالعافيه فديت قلبك .. 
فارس: الله يعافيج .. 
دخلت عليهم مريم .. فارس التفت عليها مبتسم ..
فارس: هلا والله يعروستنا ..
مريم منحرجه: هلا فارس .. 
باست امها وقعدت جنبها .. 
فارس: بسج دلع عاد عندج ريل لاتتلزقين في امي جي .. 
ام فارس: ووووي .. خلها للحين هاي ضناي .. بنتي فديتها ..
مريم: فديتج والله ماما ..
فارس: شوفوا للحين تقول ماما .. هيييي اوعي لنفسج .. انتي على ذمة ريال وتقولين ماما .. ماسمعج خالد ..
مريم: ماما شوفي فارس .. 
ام فارس: اقعد عن اختك يا فارس .. 
فارس: وحليها الدلوعه .. اخ لو عزوز هني .. جان صج قطعج .. 
ام فارس: فديته والله عزيز .. كاسر خاطري من ذيك السالفه ..
فارس"شكل الوالده تبي تلمح حق شي .. خل اقوم ابرك لي " .. 
مريم: ماما هاي نصيب .. 
ام فارس: الحمدلله على كل حال .. 
فارس قام: انا استأذن .. 
ام فارس: وين يبه ؟
فارس: بروح ابدل ملابسي وراي كم مشوار .. 
ام فارس: الله يحفظك يبه .. 
فارس: مرايم فديتج حطي لي فحم وتعالي دخنيني .. 
مريم: ان شاءالله .. 
طلع فارس من الصاله وراح بدل ملابسه .. مريم تمت شوي مع امها وبعدين راحت غرفة فارس دخنته .. تطيب فارس وطلع .. نزل مع مريم .. سلم على امه واخته وطلع .. ركب السياره واتصل بمناف .. بعد ما ردت عليه .. فارس طار عقله من عدم ردها .. خلص له كم شغله .. راح الكوفي شوب وتلاقى مع محمد .. 
محمد: هلاهلاهلا ..
فارس: اهلا وسهلا بن عمي .. شحالك الشيخ ؟
محمد: طيب .. انت علومك ؟
فارس: آآه يا حمودي .. 
محمد: سمالله عليك من الآه .. عسى ماشر ؟
فارس: تخيل من امس اتصل لها وماترد علي ..
محمد: افاااا .. ليكون مزعلها ؟
فارس: لا والله .. بس اتصل وماترد علي .. اطرش مسجات وماترد بعد .. كلمت فيصل اليوم الصبح .. وكان عادي ما حسيت ان فيهم شي .. 
محمد: زين تذكر يمكن انت قلت كلمه بالغلط من غير ماتحس بنفسك .. 
فارس: شدعوه بتكلم بدون احساس .. 
محمد: غرييبه .. 
فارس: الحين قبل ما جيك اتصلت وماردت .. شكلي بسوي شي ما راح يعجبها .. 
محمد باستغراب: فروس شو بتسوي ؟ 
فارس: باروح لها الجامعه وبخليها تنزل غصب .. ولا بهددها اني بدخل عليهم .. 
محمد:اعرفك بتسويها .. 
فارس: امس ما ذقت طعم النوم .. 
محمد: زين جرب تتصل لها من رقم ثاني يمكن ترد عليك .. 
فارس: زين جيب جوالك .. 
محمد: تفضل .. 
خذ فارس جوال محمد واتصل بمناف .. تم التلفون يرن شوي وبعدين ردت .. 
مناف: السلام عليكم ..
فارس: ليش ماتردين علي من امس .. شو صاير ؟
مناف انصدمت .. تمت ساكته .. 
فارس: انا اتكلم ردي علي ..
مناف: ...............
فارس: وبعدين .. ردي علي .. 
مناف: نعم ..
فارس: ليش ما تردين علي ؟ شو صاير ؟
مناف صاحت: ماصار شي .. 
فارس بخوف: حياتي ليش تصيحين ؟
مناف: مافيني شي ..
فارس: انا قلت شي زعلج .؟
مناف: لا ..
فارس: عيل شو فيج يا قلبي .. 
مناف: كنت تعبانه شوي ..
فارس: شدعوه تعبانه ؟ يعني تعبانه تردين علي .. مو تعبانه تردين على الرقم الغريب .. 
مناف تمت تصيح بصوت خفيف و مسموع .. 
فارس بخوف: حياتي شو فيج ؟ من اللي مكدر خاطرج ؟
مناف وسط دموعها: ولا حد .. 
فارس: زين بكلمج بعد شوي من تلفوني وردي علي زين .. 
مناف بحزن: ان شاءالله .. 
فارس: قومي غسلي ويهج وتعوذي من ابليس .. 
مناف: زين .. 
فارس: مع السلامه .. 
مناف: الله يحفظك .. 
سكر فارس من مناف وهو محتار .. طالع محمد اللي كان يشوف خوف فارس على مناف واضح بعيونه ..
......................


الساعه 1 الظهر .. مناف كانت تشوف جوالها كل شوي .. تخاف فارس يتصل وما تنتبه للتلفون .. طول المحاضره وهي قلقه و متوتره .. خلصت المحاضره .. طلعت راحت الفكتريا .. اتصل فارس .. تمت اطالع التلفون بخوف وقلق .. ردت بصوت واطي ..
مناف: مرحبا ..
فارس: خلصتي محاضرتج ؟
مناف بخوف: اي .. 
فارس: يلا طلعي انا تحت .. 
مناف بصدمه: ها .. 
فارس: سمعتيني .. يلا نزلي انا عند الباب .. 
مناف: بس فارس .. 
يقطعها فارس: انا قلت نزلي انا انتظر تحت .. 
مناف"يخوف وهو معصب": زين .. 
فارس: يلا مع السلامه .. 
سكر منها وهو معصب .. مناف طلعت من الكفتيريا متجهه للبوابه .. كانت متردده وخايفه .. تمت واقفه عند الباب شوي .. اتصل فيها فارس .. 
فارس: وينج ؟
مناف: فارس يعني لازم اطلع .. 
فارس عصب: اقسم بالله يا مناف .. لو ما طلعتي بنزل لج ..
مناف: لا لا .. خلاص الحين طالعه .. 
سكر منها من غير ما يسلم .. مناف كانت ميته من الخوف .. فتحت الباب وشافت فارس قاعد بالسياره وحاط يد على السكان واليد الثانيه حاطها على حلجه .. كان لابس نظاره سوده وشكله يجنن .. اول ما شاف مناف فتح لها الباب .. مسكت الباب وركبت جنبه .. سكرت الباب وكانت ماسكه مقبض الباب فماتسكر الباب عدل .. قرب منها ومد يده لمقبض الباب .. مناف خافت .. التفتت عليه بخوف .. 
فارس طالعها: بسكر الباب عدل .. ادري فيج ناعمه 
مناف نزلت راسها وكانت تحس بيد فارس على يدها .. صدت صوب الدريشه .. سكر فارس الباب عدل .. حرك وكان يسوق بسرعه .. مناف كانت مستغربه هدوء فارس .. و سرعته الجنونيه .. وصلوا عند كوفي شوب .. صف السياره في موقف .. التفت على مناف ..
فارس: دقيقه وراجع .. 
نزل من السياره متجهه للكوفي شوب .. مناف كانت مستغربه من اللي يصير حولها .. رجع فارس للسياره .. بند السياره وسكر بابه .. راح صوب باب مناف .. فتح بابها .. 
فارس: يلا نزلي ..
مناف: وين احنا ؟
فارس: نزلي .. وخلي شنطتج بالسياره ..
مناف: بس احنا وين يا فارس .؟
فارس: مناف .. سمعي الكلام لو سمحتي .. خلي الشنطه بالسياره .. ونزلي معاي بهدوء .. 
مناف باستسلام: ان شاءالله .. 
نزلت من السياره .. فارس سكر الباب وراها .. مسك يدها ومشوا جنب بعض داخلين للكوفي شوب .. استقبلهم موظف المطعم ..
فارس: السلام عليكم ..
الموظف: وعليكم السلام .. 
فارس: جهزتوا الطاوله ؟
الموظف: جاهزه حضرتك .. تفضل من هنا .. 
مشى فارس وهو ماسك يد مناف .. راحوا صوب طاوله حولها حاجز .. فتح الموظف الحاجز .. 
الموظف: تفضل حضرتك .. 
فارس: دخلي .. مشكور ويعطيك العافيه ..
الموظف: كولوا تمام يا فندم ؟
فارس: تمام .. 
الموظف: ممكن اخذ الطلب ؟
فارس التفت على مناف اللي قعدت عالكرسي وايدينها في حضنها ترجف .. 
فارس: شو تشربين ؟
مناف هزت راسها انها ما تبي شي .. فارس التفت على الموظف .. 
فارس: جيب 2 شاي بالنعناع .. 
الموظف: حاضر يافندم .. حاجه ثانيه ؟
فارس: لا مشكور .. سكر الحاجز .. وقبل ما تجي تكلم .. 
الموظف: حاضر .. 
سكر الموظف الحاجز .. فارس خذ الكرسي وقعد قريب من مناف .. حط ريل على ريل .. حط يده ورا كرسي مناف .. ويده الثانيه في حضنه .. تم يطالع مناف اللي كانت ترجف من الخوف ومنصدمه من اللي يصير حولها .. 
فارس: نزلي الغشوه عن ويهج .. 
مناف كانت ساكته ومنزله راسها .. فارس مسك يدها .. 
فارس: مناف حبيبتي .. نزلي الغشوه ..
مناف نزلت الغشوه .. كانت الدموع مليانه بعيونها .. فارس مسك ويها ولفه صوبه ..
فارس: ليش سويتي فيني جي ؟ شو اللي سويته انا ؟
مناف: ولا شي .. 
فارس تنفس بعمق: آآه فديت هالصوت والله .. حياتي قولي ليش زعلانه ؟
مناف: مو زعلانه .. 
فارس: عيل ليش ما رديتي علي ؟ خفت ان صار فيكم شي .. اتصلت بفيصل اخوج عشان اتأكد .. وكان عادي معاي .. مناف حبيبتي انا غلطت عليج بشي ؟ جرحتج، هنتج، سبيتج .. قولي لي يا قلبي .. 
مناف صاحت: انت ما سويت ولا قلت شي غلط في حقي .. 
فارس ضغط على يدها: عيل ليش حرمتيني منج امس ليش ؟
مناف: آه يا فارس .. 
فارس بخوف: سمالله عليج من الآه .. انتي تعبانه فيج شي يا قلبه ؟ 
مناف: يا ليتني تعبانه يا فارس .. 
فارس: لا تفاولين على عمرج يا عمري .. 
مناف: فديت قلبك يا فارس .. 
فارس قرب من مناف: فديت هالكلام الحلو اللي احب اسمعه منج يا بعد عمري انتي .. والله لو شفتي حالتي امس تقولي هاذي استخف .. 
مناف: حبيبي انت .. سمالله عليك .. 
فارس: استغربت انج ما رديتي قلت يمكن نمتي .. قعدني اخوي للصلاه ولما شيكت الجوال قلت يمكن اني ما سمعته .. بس مافي لا مسج ولا مكالمه منج .. هني خلاص طار عقلي .. بس تحملي تسوين جي فيني مره ثانيه 
مناف منزله راسها: حياتي يا فارس .. ولا يهمك ما راح اعيدها .. 
فارس: زين قولي يا قلــ ... 
الموظف: الطلب وصل يا فندم .. 
فارس: غطي ويهج يا قلبي .. 
تغطت مناف .. وفارس اعتدل في قعدته .. دخل الموظف وحط الطلب على الطاوله وصرفه فارس على طول .. 
فارس: صبي لي شاي يا قلبي .. 
مناف: ان شاءالله .. 
مدت يدها .. وصبت لفارس الشاي من الغوري في الكوب .. 
مناف: شكثر تبي سكر ؟
فارس: على مزاجج حطي لي .. 
مناف انحرجت: فارس .. 
فارس مبتسم: يا قلب فارس انتي .. 
مناف مبتسمه: شكثر احط لك سكر ؟
فارس: شي بسيط .. 
مناف: ان شاءالله .. 
ذوبت السكر فالشاي .. قربته جدام فارس .. 
مناف: تفضل .. 
فارس مبتسم: من يد مانعدمها يالغاليه .. 
مناف منزله راسها: بالعافيه حبيبي .. 
فارس: الله يعافيج .. زين وانتي ليش ما تشربين ؟ 
مناف: لا مابي .. 
فارس: اطلب لج غدا حياتي ؟
مناف: لا مابي اتغدا .. 
فارس بخبث: ليش .. خايفه على الرشاقه ؟ 
مناف منحرجه: لا .. 
فارس وهو يشرب شاي: زين خل اطلب لج شي خفيف يا قلبي .. 
مناف: لا فديتك مابي شي .. 
فارس يطالعها ومبتسم: على راحتج الغاليه .. 
رن جوال فارس وجاسم كان متصل له .. 
فارس: هلا الجسمي .. 
جاسم: انت وين ؟
فارس: برا .. تبون شي ؟
جاسم: بتجي عالغدا ؟
فارس: لا مابي تغدو انتوا .. 
جاسم: زين .. يلا مع السلامه .. 
فارس: سلاااا م .. 
التفت على مناف وهو مبتسم .. 
فارس: هاي رفيج فيصل اخوج ..
مناف باستغراب: من ؟
فارس مبتسم: جاسم اخوي .. 
مناف: هههههه .. وانا اقول من رفيج فيصل اخوي بعد .. 
فارس: فديت هالضحكه يا مناف .. والله ردت فيني الروح .. 
مناف نزلت راسها " ان شاءالله ينسى السالفه وما يسألني عنها .. فديته والله قلبه كبير .. ولي فرح قلبه نسى الهم والحزن .. فديت روحك يا فارس " .. 
فارس: شو فيها الحلوه ؟ 
مناف رفعت راسها: ما فيني شي .. ازيدك شاي حبيبي ؟ 
فارس مبتسم: اي الغاليه .. 
صبت له شاي وهي مبتسمه .. 
فارس: زين عشاني حطي لج شوي .. 
مناف التفت على فارس وهي مبتسمه .. 
مناف: بشرب ولا يهمك .. بس انت اشرب اول .. 
شرب فارس من كوبه .. وبعدين مناف خذت الكوب وشربت من نفس المكان اللي فارس شرب منه .. نزلت الكوب وهي اطالعه .. فارس رفع حاجب وهو مبتسم .. 
فارس: فديت قلبج والله .. 
مناف: خلاص شربت شاي .. 
فارس: انا باخذ الكوب معاي .. 
مناف: هههههه .. 
فارس: فديت هالضحكه والله .. 
مناف: زين حبيبي متى بنحرك ؟
فارس طالع ساعته: بدري حياتي .. ما شبعت منج .. 
مناف: الساعه كم الحين ؟
فارس: الساعه 2 .. 
مناف: ممممممم .. 
فارس: عندج محاضرات؟
مناف: لأ .. 
فارس: زين قعدي معاي وبوديج الجامعه بعدين .. 
مناف: ابي اروح اكلم الدكتور عشان البحث .. 
فارس: زين متى بتروحين تكلمين الدكتور ؟
مناف: هو بيخلص محاضرته الساعه 3 ونص .. يعني على الساعه 4 بروح له .. 
فارس مسك يدها: حياتي تو الناس .. زين شو رايج نطلع نتمشى شوي .. ونمر ناخذ الملزمه اللي قلتي عنها .. وانزلج الجامعه ؟
مناف: مممممم .. زين .. 
فارس: فديت قلبج والله .. 
قعدوا شوي فالكوفي شوب .. بعدين طلعوا يتمشون فالسياره .. مروا خذوا عصير وتمشوا صوب البحر .. خلصوا وراحوا المكتبه خذ الملزمه لمناف .. راحوا الجامعه .. وصلوا عند البوابات .. ومناف كانت مستعده تنزل .. 
فارس: عطيني يدج حياتي .. 
مناف: فارس احنا فالجامعه .. 
فارس مبتسم: زين انا ما راح اكلها .. عطيني يدج .. 
مناف مدت يدها .. فارس مسك يدها ضغط عليها .. 
فارس: بتوحشيني .. اتصلي لي اول ما تخلصين من الدكتور .. 
مناف مبتسمه: ان شاءالله يا قلبي .. 
فارس: الله يحفظج ..
طبعا مناف نزلت والباب ما تسكر عدل .. اضطر فارس يمد يده ويسكره عدل .. دخلت مناف الجامعه وكانت فرحانه .. بس في نفس الوقت فارس كسر خاطرها .. لان قربها نساه السالفه كلها .. اما فارس بعد ما تأكد ان مناف دخلت الجامعه .. حرك وهو حاس نفسه اسعد انسان فالكون .. رجع الكرسي على ورا وكان يسوق بهدوء وصل البيت .. دخل البيت وهو يدندن .. 
فارس " من يوم شفتك وانا في داخلي ونه .. ولعت قلبي ترا شبيت وجداني " .. 
بوفارس: الله عليك ..
فارس التفت على ابوه مبتسم .. 
فارس: هلا والله يبه .. وباس راسه .. 
بوفارس: وينك اليوم يالشيخ ؟
فارس" سؤال موهقجي .. كلش مو شي" .. 
بوفارس: ما ترد يالعاشق .. 
فارس: ههههه .. كنت مع محمد ولد عمي .. 
بوفارس"صدقتك": اي ي ي ي .. زين 
فارس" ما مشت على الوالد .. شاسوي عاد كيفه " .. 
فارس: تامرني على شي الغالي ؟
بوفارس: لا يبه .. روح الله يستر عليك .. 
فارس مبتسم: حاضرين الغالي ..
بوفارس: كل يوم تعال .. 
مشوا عن بعض .. بوفارس دخل المطبخ عند مريم وام فارس اللي كانوا يسون كيك .. اما فارس راح الغرفه وهو طاير من الفرحه .. 
مناف بعد ما نزلها فارس .. كانت تفكر فيه وايد .. عدلت شيلتها وشمت ريحة يدها .. كانت تشم ريحة فارس .. تمت تشم يدها وهي مبتسمه .. 
مناف " فديت ريحتك يا فارس .. والله فديت هالريحه .. وانا اقول ليش طلب يمسك يدي .. الله لا يحرمني منك يا فارس" .. 
الساعه 6 فارس قاعد فالصاله يتابع فلم .. محمد اتصل لفارس .. 
محمد: حياتي والله .. 
فارس: عمري وقلبي انته .. 
محمد: لا النفسيه مرتاحه .. 
فارس: آآآه .. اي والله مرتاحه .. 
محمد: الله يديمه .. 
فارس: شخبارك ؟
محمد: تمام التمام .. 
فارس: انت وين ؟
محمد: جايكم .. 
فارس: هلاهلاهلا .. زين الساعه 8 عندي شغله تجي معاي ؟
محمد: وين ؟ 
فارس: الساعه 8 بتعرف .. 
محمد: همممممم .. حاضرين لك الغالي .. 
فارس: انتظرك يا قلبي على نار ..
محمد: حاسب تحرقك النار .. 
محمد و فارس: ههههههههه .. 
محمد: سلام حبيبي ..
فارس: سلام .. 
دخلت ايمان على فارس .. 
ايمان: مساء الورد .. 
فارس مبتسم: مساء الكشه .. اقصد مساء الفل .. 
فاطمه داخله وراها وهي ميته من الضحك ..
فاطمه: ههههههه .. 
ايمان: عادي ما يأثر في نفسيتي .. 
الكل: ههههههه .. 
فارس: الحين محمد بيجي لبسوا شيلكم .. 
ايمان: حيالله ولد العم .. ايه عليه دوم يفازع لي .. 
فاطمه: هههههه .. مصدقه نفسها الاخت .. 
فارس: ههههه .. على قولتج اختي . 
وصل محمد وطق الباب قبل ما يدخل .. 
محمد: احم .. السلام عليكم .. 
فارس: عليكم السلام .. حياك بن عمي .. 
دخل محمد وطاحت عينه على فاطمه اللي كانت صاده صوب التلفزيون .. فارس قام سلم على محمد .. 
فارس: هلا والله .. حياك .. 
محمد: الله يحيك الغالي .. 
ايمان: شحالك ولد عمي ؟
محمد مبتسم: طيب الله يسلمج .. انتي شو مسويه ؟
ايمان: طيبه .. 
فاطمه كانت صاده صوب التلفزيون ومتجاهله وجود محمد .. فارس لاحظ هالشي واستغرب .. 
محمد: عيل وين مرت اخوي ؟
ايمان: فوق .. اناديها ؟
محمد: اي .. ونادي مرت عمي ابي اسلم عليها .. 
ايمان وهي طالعه: ان شاءالله .. 
فارس كان يراقب فاطمه باستغراب .. 
فارس " ليش ما سلمت على محمد .. ولا التفت عليه حتى ؟ غريبه " .. 
دخلت ام فارس و وراها مريم .. سلموا على محمد وتموا يسولفون معاه وياخذون اخباره .. 
ام فارس: شحال الصغار يا محمد ؟
محمد: الحمدلله بخير .. 
مريم: ليش ما جبتهم معاك ؟
محمد: سنداره هالثنين .. وين اطلعهم معاي بروحي .. 
مريم: هههههه 
ايمان: زين عادي احنا بنمسكهم عنك .. 
محمد: فالسياره بيطفروني .. ما يخلون شي .. بس ولا يهمكم بكره بجيبهم لكم مع الريم اختي ..
ام فارس: و حليلها الريم كبرت وصارت مره .. ماشاءالله عليها ..
فارس " هااااا .. الوالده تلعب بذيلها " .. 
محمد: متعودين عليها اليهال .. 
ام فارس: الله يكتب لها ولد الحلال ان شاءالله .. وكانت تشوف فارس .. 
محمد مبتسم: ان شاءالله بتشوفون عيال مريم .. بيملون عليكم البيت .. 
مريم انحرجت .. ابتسمت ونزلت راسها .. 
ام فارس: الله يوفقها مع ولد عمها .. وان شاءالله نشوف عيالهم .. 
ايمان: انا بربيهم .. 
فارس: لا تحملي اختي تأمنين عيالج عند ايمان .. 
الكل: هههههه ..
ايمان: وليش .. شو بسوي فيهم يعني ؟
فارس: لا يبه .. بكره يطلعون عيال اختي كل واحد لسانه طويل .. لا لا لا مو شي .. 
.................


ايمان: وووووي .. 
محمد: شو فيها ايمان .. حدكم عن ايمان .. 
ايمان: عاش ولد عمي عاش .. 
فارس: لوع الله جبدك يا حمود .. 
محمد: ههههههه .. 
فارس طالع ساعته .. 
فارس: زين قوم خل نروح نصلي ونروح ذاك المشوار .. 
محمد: مشينا .. 
فارس: نستأذن احنا .. 
ام فارس: قعدوا يبه .. تو الناس عالاذان ؟
فارس: ورانا مشوار يمه .. 
ام فارس: اللي تشوفونه يبه .. خل نشوفك يا بونايف .. 
محمد: ان شاءالله مرت عمي .. 
طلعوا محمد وفارس .. تموا فالحوش شوي .. وبعدين ركبوا سيارة فارس ( الرنج الاسود ) .. وهم فالدرب اذن نزلوا اقرب مسيد صلوا وراحوا مشوارهم .. 
فارس: حمودي .. الحين بنروح استوديو امس انا وعبود فيصل متصورين هناك .. تكفى شوف حركات المصوره 
محمد: ليش ؟ 
فارس: تخيل انها تغازلني .. كاتبه لي رقمها في ورقه .. وتقولي لو بدك شي اتصل .. 
محمد: شووووو .. والله انها قوية عين .. 
فارس: الحين شوف حركاتها .. 
نزلوا من السياره ودخلوا الاستيديو .. اول ما شافتهم المصوره ابتسمت لهم .. دخلوا و سلموا .. 
فارس: مرحبا الشيخه .. 
المصوره: اهلين وسلهين .. 
فارس: احم .. الصور جاهزه ؟
المصوره: مو كلها ..
فارس رفع حاجب: كيف بعد مو كلها .. انتي قلتي امر اخذهم الساعه 8 .. 
المصوره: انا اسفه حضرتك .. بس حبر الطابعه خلص .. وللحين ماجابوا لنا الحبر البديل ..
فارس: والله مو مشكلتي .. 
المصوره: انا اسفه لو كنت تركت رقمك عشان اخبرك .. 
محمد يهمس لفارس: جي السالفه .. رقمك ..
فارس ابتسم: زين ومتى بتجيبين الحبر ؟
المصوره: خلال يومين بيوصل .. 
فارس لوى بوزه: زين عطيني الصور اللي جهزت .. 
المصوره اونها منحرجه: انا اسفه .. 
فارس: مو مشكله .. الحين عطيني الصور اللي خلصتيها .. والباقي بمر اخذه بعد يومين .. 
المصوره: انت اترك رقمك عندي وانا بخبرك بس اخلص الصور .. 
فارس ابتسم بخبث: ولا يهمج .. 
محمد طالعه وهو مبتسم .. عرف ان فارس بيسوي فيها حركه .. دخلت المصوره تجيب الصور .. 
محمد: شو وراك ؟
فارس: اصبر .. الحين بتعرف .. 
رجعت المصوره ومعاها ظرف .. 
المصوره: تفضل ..
خذ فارس الظرف وطلع الصور .. 
محمد: كوول الصوره بصراحه .. 
فارس: اي والله .. 
رفع راسه يطالع المصوره .. 
فارس: زين بعطيج رقم المدام دقي عليها لما تجهز الصور .. 
المصوره بطلت حلجها اطالع فارس .. 
المصوره: اوكي خلاص .. ما يهمك بس يوصل الحبر اخلص الصور واتصل بالمدام .. 
فارس ابتسم وهو طالع: بعطي المدام خبر انج بتتصلين .. مشكوره الشيخه ..
المصوره: اي تكريم .. 
طلعوا وهم ميتين من الضحك على المصوره .. 
محمد: هههههه .. كنت حاس انك بتستعبط عليها .. 
فارس: ههههههه .. بس شو رايك بالحركه ؟
محمد: كووول والله .. 
ركبوا السياره ومحمد طلع الصور وتم يتفرج عليها .. 
محمد: ماشاءالله صوركم روعه يا فروس .. 
فارس: الله يسلم افكاري والله ..
محمد: هههههه .. اي افكار يا سنفور مفكر انت .. 
فارس: ههااااااااااي .. حلوه منك على قد سنك .. 
محمد: فديت خفة دمي والله .. زين قولي اي افكار يالشيخ؟
فارس: شفت هالريش اللي يتطاير في اخر صورتين ؟ 
محمد: اي .. شوفيه ؟
فارس: هاي فكرتي .. والمصوره عجبتها الفكره وايد .. 
محمد: حلاتين على الافكار .. صج انك سنفور مفكر .. 
فارس: سنفور مفكر يشوتك .. 
محمد: ههااااااي ..
فارس: عجبتك ؟
محمد: وايد .. 
فارس: مبروك ..
محمد: هلا ومرحبا .. 
فارس: لوع الله جبدك .. 
محمد: عادي .. زين وين بنروح الحين ؟
فارس: وين تبي نروح ؟ 
محمد: خاطري اروح العزبه ؟ 
فارس التفت عليه: من صجك ؟
محمد: اي من صجي .. شو رايك نبات هناك الليله ؟
فارس: ماعندك شغل يالشيخ ؟
محمد: باخذ اجازه عادي .. 
فارس: ممممممم .. زين ليش لا حاضرين لك الغالي .. 
محمد: باتصل البيت بخليهم يجهزون لي ملابسي .. وبنمر بيتكم بعدين ..
فارس: ولا يهمك .. 
اتصل محمد حق زوجته وطلب منها تجهز له ملابس حق يومين .. مروا بيت بومحمد .. خذ ملابسه و سلم على زوجته و عياله وطلع .. راحوا بيت بوفارس ونزل فارس يجهز شنطته .. محمد نزل يتمشى فالحوش .. اما فارس راح فوق يجهز شنطته .. فاطمه كانت تتمشى فالحديقه وتتكلم فالتلفون .. محمد سمع حسها وراح صوبها تم يراقبها لين خلصت مكالمتها .. 
محمد: شحالج فطيم ؟
فاطمه التفت عليه بخوف: بسم الله .. 
محمد: سمالله عليج .. اسف خوفتج .. 
فاطمه: لا عادي .. 
مشت بتروح داخل .. 
محمد: فاطمه .. لنتي للحين زعلانه علي ؟
فاطمه: وليش بزعل عليك ؟
محمد: يوم سالفة الهوشه فالعزبه .. انا تنرفزت عليج شوي .. اتمنى تسامحيني .. انا اسف
فاطمه"آآه يا محمد .. والله كبيره انك تجي وتعتذر لي .. شو فيها الدنيا عشان ازعل منك ولا اشيل بقلبي عليك " 
فاطمه ابتسمت له: ولا يهمك ولد عمي .. انا مو زعلانه ولا شي .. يمكن انا اندفعت من خوفي على اخوي .. 
محمد: ومن حقج تخافين على اخوج .. بس لان الريال كان موجود فماحبيت تطلعين جدامه .. 
فاطمه" فديته هالريال والله": لا حصل خير ان شاءالله .. 
محمد: الحين مافي قلبج شي علي ؟
فاطمه: ولا عمري بشيل بخاطري شي عليك يا محمد .. انتوا هلي ومازعل منكم .. 
محمد: بارك الله فيج .. الله يكملج بعقلج ان شاءالله .. 
فاطمه ابتسمت له .. 
فاطمه: عن اذنك يا محمد .. 
محمد: تفضلي الشيخه .. 
محمد كان مرتاح انه قدر يتخلص من شبح فاطمه اللي رسمته ساره في باله .. حس انه وهو يكلمها كان طبيعي يكلمها مثل ماعرفها طول عمره .. اخته اللي اصغر منه .. وبنت عمه اللي يخاف عليها ويداريها .. تم يتمشى حول السياره لين طلع له فارس .. 
محمد: ساعه .. 
فارس: هههههه .. 
محمد: انا بسوق ..
فارس: لا انا بسوق عادي .. 
محمد: خاطري اسوق اليوم ..
فارس: ولا يهمك .. حاضرين .. 
محمد: كووووول ..
ركبوا السياره وكانوا يسولفون طول الطريق ..
في هالاثناء كان سلمان مع عيال اخته .. يناقشون موضوع هنادي .. 
سلمان: ها بناتي استقبلتوا الحريم ؟ 
الجوهره: افا عليك يا خالي .. احنا بنات لولوه ..
يوسف: فديت بنات لولوه والله .. ما قصرتوا فالناس ادري فيكم .. 
سلمان: بارك الله فيكم .. زين اتفقتوا على كل شي ؟
الجوهره: تقريبا يا خالي .. 
سلمان: شلون ؟
الجوهره: اتفقنا على المهر والعرس والقاعه وكل شي تقريبا .. في بعض التفاصيل هاي بينها وبينه .. احنا ما نتدخل فيها .. 
يوسف: ماشاءالله عليج يا جوجو .. سنعه الله يحفظج .. 
ابتسمت الجوهره ومسحت على راس اخوها .. 
سلمان: حلو .. عيل ما يقى الا نروح المحكمه .. 
يوسف: عاشت هنادي .. كللللللللويش ..
هنادي كانت هاديه طول الوقت .. 
سلمان: تستاهلون يا عيال اختي والله .. 
الجوهره: الدور والباقي عليكم يا شباب .. 
سلمان مبتسم: يلا يوسف شد حيلك .. 
يوسف: صبروا علي بس شوي .. 
الجوهره: همممممم .. وليش ؟
يوسف: بس ارتب بعض الامور .. 
سلمان: الله يوفق لك .. بس استعيل يا يوسف .. 
يوسف: ان شاءالله . 
سلمان قرب من هنادي وباس راسها .. 
سلمان: فديت معرسنا بوالشباب .. 
الكل: ههههههه 
يوسف: مبروك يا رجل ..
هنادي: عاااااد 
الجوهره: لا تحرجونها .. 
سلمان حضن هنادي: فديت بوالشباب والله .. 
يوسف: خالي وانت متى دورك ؟
سلمان ابتسم بحزن: تو الناس علي .. 
الجوهره قرت الحزن بعيون خالها .. خنقتها العبره .. 
الجوهره: ان شاءالله يا خالي نشوف لك بنت الحلال اللي تستر عليك وتحفظ سرك .. 
يوسف: بنت الحلال اللي بتحفظك فغيابك وحضورك .. 
هنادي: الله يعطيك على قد نيتك يا خالي .. 
سلمان يغير الموضوع: شدعوه تبون تفتكون مني .. ههههههه 
الكل: ههههههههه 
تموا يسولفون بفرح و وناسه .. 
مر اسبوع على الاحداث اللي عشناها من شوي .. كلن انشغل بروتينه خلال هالاسبوع .. واليوم هو يوم لطيفه واحمد بن راشد .. فاطمه طبعا من الظهر وهي تعابل صديقة عمرها .. تمكيجت معاها .. و سوت شعرها معاها .. 
لطيفه: ها فطيم شلون مكياجي ؟
فاطمه: فديتج يا نجمة الحفل .. تجننين والله .. 
لطيفه: فطوم الله يخليج لا تخليني بروحي .. نزلي معاي ..
فاطمه مبتسمه: ان شاءالله فديتج .. 
مسكت فاطمه يد لطيفه وكانت تحاول تقلل من توترها .. كانت لطيفه مرتاحه و متطمنه بقرب فاطمه .. و وقفتها معاها .. 
لطيفه: فديتج يا فطوم .. يعلني اخدمج في عرسج .. قولي آمين ..
فاطمه ابتسمت: فديتج يا لطوف .. احنا خوات .. واذا انا ما وقفت معاج من بيوقف .. 
لطيفه: فديت عمرج والله .. 
تموا الثنتين فالغرفه يجهزون انفسهم .. دخلت عليهم ام لطيفه .. 
ام لطيفه: ها يا بناتي جهزتوا ؟
فاطمه: اي جاهزين .. 
ام لطيفه: فطومه حبيبتي .. غطي صديقتج ونزلوا وراي .. 
فاطمه: ان شاءالله .. 
لطيفه: ابيه فطوم خايفه .. 
فاطمه مبتسمه: فديت الخايفه والله .. لا تحاتين انا جنبج يالغاليه ..
لطيفه: يعلني افداج يا فطيم .. 
فاطمه: هالكلام بعدين .. يلا تعالي خل ارتب الطرحه واغطي جسمج بالعبايه .. 
لطيفه: زين .. 
فاطمه رتبت طرحة لطيفه .. وغطت جسمها بعبايه .. وشعرها بعبايه ثانيه .. طلعوا ورا ام لطيفه .. وصلوا لين باب القاعه .. لطيفه وقفت وفاطمه راحت اطل على القاعه تشيك على كل شي .. 
فاطمه: يلا لطوف خل اشيل العبايه .. دخلي بهدوء ولا تتوترين .. اقري المعوذات على نفسج فديت قلبج .. 
لطيفه: ان شاءالله .. 
فاطمه: بس خل اكلم امج عشان تقولهم عن الموسيقى ..
لطيفه: الله يخليج لاتروحين عني .. 
فاطمه: بس دقيقه ..
لطيفه اتصلي بامي .. بس لاتروحين عني .. 
فاطمه: ان شاءالله حبيبتي .. 
بعد ما اتصلت فاطمه .. اشتغلت مويسقى هاديه .. دخلت عليها لطيفه القاعه .. وكل الانظار متوجهه لها .. كانت لطيفه تمشي وفاطمه تمشي صوبها بس بعيده عنها كم خطوه .. لطيفه كانت متوتره وتتنفس بسرعه .. فاطمه كانت تبتسم لها عشان تخفف من توترها .. وصلت لطيفه للكوشه .. وفاطمه ركبت الستيج عشان تساعدها تقعد لطيفه كانت وايد مستانسه من فاطمه .. بعد ما قعدت لطيفه الكل راح يسلم عليها ويبارك لها .. فاطمه كانت واقفه وهي مبتسمه .. وكل الانظار متوجهه لها .. كانت جريئه وعفويه .. الابتسامه ما فارقت محياها .. ام فارس خافت على بنتها من عيون النسوان .. 
ام فارس: مريم يمه روحي نادي اختج .. 
مريم: ان شاءالله يمه .. 
راحت مريم صوب فاطمه .. 
مريم: تعالي امي تبيج .. 
فاطمه: ان شاءالله .. 
راحوا الخوات صوب امهم .. 
فاطمه: نعم ماما .. 
ام فارس: يمه غطي كتوفج .. وقومي عن المسرح .. الناس كلتج بعيونها .. 
فاطمه: ماما .. الحمدلله قريت على نفسي .. 
ام فارس: والله اخاف عليج من عيونهم .. 
فاطمه وهي رايحه: ان شاءالله ما علي شر يا ماما .. 
ام فارس: الله يحفظج من عيونهم يا فطيم .. 
رجعت فاطمه صوب لطيفه .. 
لطيفه: شو فيها امج ؟
فاطمه: خايفه علي من العين .. اقولها قريت على نفسي ..
لطيفه: يحق لها تخاف عليج يا فطيم .. اذا انا اتعوذ من ابليس لي شفتج .. 
فاطمه: هههههه .. فديتج والله .. 
لطيفه: ما جات مناف ؟
فاطمه: ماعتقد .. هي قالت لج انها ما تقدر تجي .. ماعندها حد يجيبها .. 
لطيفه: وحليلها .. 
فاطمه: زين لطوف المعرس بيدخل الحين .. انا بروح البس عباتي .. وبرجع لج ..
لطيفه: زين .. 
توترت لطيفه لما عرفت ان المعرس بيدخل .. فاطمه راحت لبست عبايتها ورجعت عند لطيفه عشان تغطيها .. 
حانت اللحظه .. دخل المعرس و دخلوا معاه عمه وربعه .. ومن ضمن الشباب اللي دخلوا .. فارس ومحمد .. مشى احمد لين الكوشه .. الشباب تصوروا معاه وطلعوا على طول .. ام لطيفه راحت وشلت العبايه من على لطيفه .. احمد اول ما شافها ابتسم لها .. قرب ورفع الطرحه عن ويها .. باسها على راسها وبارك لها .. 
قعدوا المعاريس مع بعض وتصوروا على الكوشه .. بعدين راحوا فوق .. كملوا المعازيم العرس .. فاطمه واهلها رجعوا البيت وكانوا فرحانين ويتكلمون عن العرس .. 
علي وفاضل ويوسف وعبدالعزيز كانوا في المطعم اللي دوم يروحون له .. طبعا جى المدير وسلم عليهم .. 
المدير: اهلا وسهلا .. اخباركم ايه ؟ 
علي: هلا والله .. 
يوسف: اخبارنا اخبار الخير .. 
عبدالعزيز: اعلومك يا معلم ؟
المدير: ههههه .. الحمدلله .. تفضلوا يا جماعه .. زمان ماجيتوا المطعم ؟
علي: مشاغل يا ريال .. 
المدير: يعطيكم العافيه .. طيب تطلبوا ايه ؟ اصل احنا نزلنا مينيو جديد .. 
فاضل: اشوفه .. وشكله خطير بعد .. 
المدير مبتسم: 5 دقايق وراجع لكم .. شوفوا اللي عاوزينه واحنا تحت امركم .. 
يوسف: لا هنت الشيخ .. 
المدير ينكت: انته الشيخ .. انا المدير .. 
الكل: ههههههههه .. 
عبدالعزيز: حلوه منك يا مدير .. 
المدير: طيب عن اذنكم .. 
علي: خذ راحتك .. 
فاضل: بصراحه المينيو الجديد شكله شغل عدل ..
عبدالعزيز: وانت ماتفكر الا في بطنك .. 
فاضل: فديت بطني والله .. 
الكل: ههههههه .. 
عبدالعزيز: بوخليفه شوف الغزال اللي يطالعك من بعيد .
يوسف عقد حواجبه وتم يتلفت .. 
يوسف: من ؟ 
فاضل: اللي لحقتك لين الشغل ..
يوسف: اف اف اف .. 
علي: شوفها شلون اطالع .. بس اللي معاها جميله .. 
يوسف: من صجكم انتوا .. زين يلا شبتطلبون ؟
عبدالعزيز: انا باخذ ستيك .. 
فاضل: انا بجرب هالربيان المشوي شكله خطير .. 
علي: وانا باخذ .. ممممممم .. باستا .. 
عبدالعزيز: بوخليفه .. شو بتاخذ ؟
يوسف: هممممم .. والله المينيو الجديد حلو .. محتار وش اخذ ؟
فاضل: جرب الستيك بصوص الفطر .. احسه حلو ..
يوسف: اي والله شكله حلو .. 
علي: عاد متى بيجي المدير .. 
فاضل: انا بروح اغسل يدي .. وبناديه لكم .. 
عبدالعزيز: زين .. 
قام فاضل وراح صوب الحمام .. البنت قامت وراه بس محد انتبه لها .. توه بيدخل الحمام ونادته .. 
البنت: لو سمحت .. لو سمحت ..
فاضل التفت وهو شاك لو كانت تناديه او غيره .. 
البنت: اي انت .. تعال شوي .. 
فاضل مشى صوبها وهو مستغرب ..
فاضل: نعم الشيخه ..
البنت: ممكن تعطي الورقه حق الشاب اللي لابس غتره بيضه .. اللي مقابلك فالطاوله .. 
فاضل بصدمه: ان ان ا شاءالله .. 
مدت يدها وهي مبتسمه لفاضل .. فاضل خذ الورقه وهو منصدم .. ماعرف وين يروح .. كان بيدخل الحمام بس رجع صوب الشباب .. كان ويهه متغير .. قعد عالكرسي وهو ساكت .. يطالع يوسف اللي كان يطلب له .. علي استغرب من هدوء فاضل .. 
علي: فضول .. شو فيك ؟
فاضل: ها .. لا مافيني شي .. 
خلص المدير من طلب يوسف وراح ياخذ طلب عبدالعزيز .. وبعدين فاضل .. فاضل كان متلخبط و مو مستوعب اللي صار .. 
عبدالعزيز: فضول شو فيك ؟
فاضل تكى يده على الطاوله .. 
فاضل: بقولكم شي ..
الكل طالعه باستغراب .. 
فاضل: لما رحت صوب الحمام .. سمعت وحده تقول لو سمحت .. انا استغربت التفت قلت يمكن تناديني .. الا وحده قالت لي اي انت .. انا استغربت .. قربت منها وعطتني هالورقه .. وحذف الورقه على الطاوله .. قالت لي عطها للشخص اللي لابس غتره بيضه .. الكل التفت على يوسف .. 
يوسف: ليش اطالعوني جي ؟!! علوه انت بعد لابس غتره بيضه .. 
علي بخبث: بس البنت بتاكلك بعيونها .. 
يوسف مبتسم: شدخلني ..
عبدالعزيز: زين كمل .. 
فاضل: شو اكمل .. والله حسيت بالاحراج .. خذت الورقه وماعرفت وين بروح .. والله انها قويه .. 
عبدالعزيز خذ الورقه من على الطاوله وقرى اللي فيها .. 
عبدالعزيز: انتظر اتصالك على احر من الجمر .. مهاوي .. 
علي: فديت مهاوي انا .. 
الكل: ههههههه .. 
ضحكوا بصوت عالي هز المطعم .. الكل التفت عليهم باستغراب .. 
يوسف: كح كح .. الله يغربلك يا علوه ..
فاضل: مدلعه نفسها البنيه .. حليلها ..
عبدالعزيز: يلا بوخليفه اتصلها وضبطها .. 
يوسف: لا مادريت اتصل لها بعد ..
علي: تعجبني يا بوخليفه .. 
فاضل: والله اني للحين منصدم من جرأتها .. 
علي: الله يهديها .. 
تموا الشباب يسولفون لين وصل الطلب .. والبنت كانت تراقب يوسف من بعيد .. وما طلعت من المطعم الا لما الشباب طلعوا .. يوسف كان يفكر في فاطمه .. طلع منديلها من جيبه وتم يشم ريحته وهو مبتسم .. 
يوسف " لا مهاوي ولا اشكالها بياخذون تفكيري .. فاطمه شيخة البنات ومحد يسواها " .. 
اتجهوا الشباب لبيت بوفارس .. قعدوا فالميلس لين وقت متأخر .. 
فاطمه كانت تقرى رد يوسف على رسالتها الاخيره .. كانت فرحانه من خاطرها وهي تقرى الرساله .. 
فاطمه " فديت قلبه والله .. بس بيوحشني فديته " .. ردت تقرى رسالته مره ثانيه وهي فرحانه .. وكانت رسالة يوسف كالتالي .. 
((حبيبة قلبي .. 
فديتج وفديت عيونج الحلوات .. منديلج ما يفارقني لحظه .. على طول في جيبي .. اشم ريحة الغاليه فيه ..
حياتي فطومتي .. 
ان شاءالله بسافر مع الشباب مصر .. بتوحشيني موت يا قلبي .. وش تأمريني عليه من هناك؟ انتي تدللي يالغاليه انا حاضر لج يا شيخة البنات .. 
حبيبتي انتظر ردج قبل مانسافر .. تحملي بنفسج ..
محبج يوسف .. )) ..
حضنت الرساله ..
فاطمه: فديت قلبه الغالي .. خل ارد على رسالته واحطها اول الصبح .. 
قعدت تكتب الرد على رسالة يوسف .. دخلت عليها ايمان .. وفاطمه من سمعت حسها تلخبطت وبسرعه خشت الاوراق تحت المخده ..
..................


ايمان: شو تسوين اختي العزيزه ؟
فاطمه ويها كان احمر: ها .. ما سوي شي .. 
ايمان: زين شو فيج متخرعه ..
فاطمه: خوفتيني دخلتي علي جي ..
ايمان: سمالله عليج .. 
دخل عليهم جاسم ..
فاطمه: هلا والله ..
ركض جاسم صوب فاطمه ونط عليها .. 
جاسم: فطومه حبيبتي .. 
فاطمه حضنته وباسته بقو على خده .. 
ايمان: حشى كلتي خد الصبي .. 
فاطمه: هههههه .. مالت عليج ..
ايمان: جاسم اخوي بقولك .. 
جاسم: شو ؟
ايمان: اذكر ربك وصل على النبي اخوي .. انا اقول لو تحلق ترا وايد احسن لك ..
فاطمه ماتت من الضحك على اسلوب ايمان .. 
جاسم: لا بطول شعري اصلا ..
فاطمه وايمان طالعوا بعض وضحكوا على جاسم بصوت عالي ..
فاطمه وايمان: ههاااااااااااي .. 
جاسم عقد حواجبه وعصب عليهم .. طلع من الغرفه وخلى الباب مفتوح .. وفاطمه وايمان ميتين من الضحك على جاسم .. من كثر الضحك طلع صوتهم برا الغرفه .. 
فاطمه: ههههه .. واااي الله يغربلك يا جسوم ..
ايمان: لا لا لا ماقدر .. بطني يعورني .. 
دخل عليهم بوفارس وهو ماسك يد جاسم .. 
بوفارس: بسكم ضحك يا بنات ..
جاسم معصب: يبه شوفهم للحين يضحكون علي ..
بوفارس: انت شو قلت لهم عشان يضحكون عليك ؟
جاسم: بس قلت لهم اني بطول شعري .. 
هني ضحكوا فاطمه وايمان بصوت عالي .. 
ايمان: وااااااااااااااااااااااااااااي .. بطني بطني .. الحقوني ..
بوفارس كان يبي يضحك بس مسك نفسه ..
بوفارس: بسكم ضحك .. 
دخلت عليهم مريم .. 
مريم: بسم الله شو فيكم ؟
جاسم خنقته العبره: يضحكون علي ..
فاطمه: هههههههه .. جسوم والله عليك طلعات .. شو بعد اطول شعرك .. انت شوف شكلك الحين ..
ايمان: كأنك رجل الكهف .. وراسك شكبر صاير ..
مريم وبوفارس ضحكوا غصبن عنهم ..
مريم وبوفارس: ههااااااااي ..
جاسم عصب .. ترك يد ابوه وطلع من الغرفه وهو يصيح .. 
بوفارس: ههههه .. الله يغربلكم .. 
مريم: حرام قطعتوا الولد .. ههههههه 
فاطمه: شكله يخوف وراسه صاير كبير وايد ..
ايمان: وتعيبون علي .. تقولون ام كشه .. شفتوا النتفه ..
بوفارس: لا تحطين كشتج وشعر جسوم .. والله شعره يجنن بس خل يطول زياده ..
ايمان وفاطمه: ههههههههه ..
فاطمه: يعني مصر تخليه يطول شعره ..
ايمان: بابا .. حرام عليكم ارحموا البشريه و حلقوا الولد .. 
بوفارس: ههههه .. 
دخل فارس وهو معصب ويهاوش ..
فارس: وليش تعيبون على الجسمي .. شاف ابوه .. حتى انت يا بوفارس .. افااااا .. 
بوفارس: تعال الجسمي فديتك ..
جاسم زعلان: مابي .. 
فارس شل جاسم على كتوفه .. 
فارس: ما عليك منهم .. محترين من شعرك الحلو .. طوله ولا تفتكر في حد .. 
جاسم: انا وسلطان وحمادوه بنطول شعورنا .. 
ايمان ضحكت بصوت عالي ..
ايمان: هههااااااااااااااي .. جسوم ذبحتني من الضحك ..
فارس قرب من ايمان وهو حاط جاسم على كتوفه ..
فارس: لا تعيبين على الجسمي يا ام كشه .. سحبها من شعرها .. يلا يلا .. 
جاسم: ياااااي .. ام كشه .. ههااااي 
ايمان: بابا الحقني .. 
بوفارس: اترك اختك يا فارس .. 
فارس: من تقصد يبه ؟
بوفارس يضحك: هههههه .. ايماني ..
فارس: انا ماسك ام كشه .. مو ايماني ..
ايمان: آآآآي .. 
مريم: ههههه .. 
ايمان: مالت عليك فروس .. وركضت عند ابوها .. 
فارس: انا تقولين لي فروس .. ولحقها .. 
ايمان: بابا انقذني من هالمتوحش .. 
فارس يمد يده ورا ابوه يبي يسحب ايمان من شعرها .. وبوفارس كان يدزه .. جاسم كان ينط على سرير فاطمه ويشجع فارس .. 
جاسم: عااااش فارس .. يلا يلا يلا .. 
بوفارس: اقعد عن اختك يا ولد .. 
فارس: تعالي يالكشه تعالي .. 
مريم وفاطمه كانوا يضحكون على فارس وايمان وابوهم .. تموا على هالحال .. بوفارس يحمي ايمان .. وفارس يحاول يمسكها وايمان تعيب على فارس .. وجاسم يشجع .. دخلت عليهم ام فارس و وراها عبدالعزيز .. 
ام فارس: شو فيكم ؟ 
ايمان: ماما لحقيني فارس تحول الى وحش ..
بوفارس: هههههه 
فارس: انا وحش يالحمسه .. 
الكل: ههههه 
ام فارس: الله يكملكم بعقولكم ..
فاطمه: ههههه .. ماما ..
ام فارس: امي انتي .. استخف ابوج معاهم .. 
فاطمه: فله شكلهم جي .. 
ام فارس: جسوم انزل يلا روح نام .. 
جاسم: عاش فارس .. يلا يا فارس .. 
ام فارس: انا اكلمك يا ولد .. يلا تعال .. 
جاسم: صبري شوي .. 
عبدالعزيز قعد على سرير فاطمه يتفرج عليهم وهو يضحك .. مريم وفاطمه قعدوا معاه وهم ميتين من الضحك .. بوفارس: اسمع يا فارس .. بنعقد هدنه معاك ..
فارس ابتعد عن ابوه خطوتين .. 
فارس: تفضل ..
بوفارس: شوف .. هي قالت لك فروس .. صح
فارس: صح .. 
بوفارس: انا الحين بمشي 5 خطوات ولو صدتها خلال 30 ثانيه تولاها .. وبعد الـ 30 ثانيه مالك خص فيها ..
فارس حط يده على شنبه ويفكر .. 
فارس: همممممم .. زين اتفقنا .. 
بوفارس همس في اذن ايمان ..
فارس: لحظه لحظه .. هالهمس مو من ضمن الهدنه .. 
بوفارس: هههههه .. زين مستعد الحين .. 
فارس: اي نعم .. 
بوفارس: ها ايماني مستعده ؟
ايمان: اي ي ي .. 
تحرك بوفارس خطوتين وبسرعه ركضت ايمان وراحت غرفتها .. بوفارس ضحك على فارس .. ام فارس كانت تهز راسها على خبالهم اللي طلعوا فيه على اخر الليل .. 
فارس: يبه .. والله انك غشاش .. 
بوفارس: وليش ما لحقتها ..
فارس: انت شو همست في اذنها ؟
بوفارس: ولا شي ..
جاسم: يبه غشاش مايصير ..
فاطمه ومريم وعبدالعزيز: هههههههه ..
ام فارس وهي طالعه سحبت جاسم ..
ام فارس: تاخر الوقت متى بتقوم الصبح .؟
جاسم: لا لا لا يمه صبري شوي ..
عبدالعزيز: روح نام يالنونو .. 
الكل: هههههههه .. 
بوفارس: يلا انا استأذن بروح انام .. 
فارس: زين روح يالغشاش ..
فاطمه راحت تحضن ابوها وباست راسه ..
فاطمه: فديت بوفارس والله .. مو غشاش .. الا ذكي ومحد بذكاءه ..
فارس: الا اكبر غشاش ..
الكل: هههههه .. 
بوفارس حضن فاطمه ومريم وهو طالع .. شل جاسم وراح مع ام فارس عشان ينامون ..
بوفارس: يلا روحوا ناموا يا عيال ..
جاسم كان متعلق فرقبة ابوه ومبتسم .. ام فارس طلعت مع زوجها و ولدها .. فارس وعبدالعزيز ومريم وفاطمه تموا يسولفون .. وبعدين كلن توجه لغرفته يرتاح .. طبعا فاطمه كملت رسالتها ليوسف .. مريم كانت تكلم خالد .. عبدالعزيز نام بعد ماخذ له شور .. فارس كان يكلم مناف .. 
كانت الساعه 12 بالليل والجوهره سهرانه مع ابراهيم .. 
الجوهره: خلاص فديتك ما نبي عرس .. نسوي عشى ونسافر ..
ابراهيم: اللي تشوفينه يالاميره .. انتي تخيطين واحنا نلبس ..
الجوهره بفرح: فديت روحك يا ابراهيم .. 
ابراهيم: زين جوهرتي امرج بكره نروح نختار اثاث ؟
الجوهره: ممممممم .. متى بكره ؟
ابراهيم: متى ما فضيتي نروح ..
الجوهره: انا قلت لك .. بكره بزور وحده مربيه .. 
ابراهيم: اي تعالي .. زين انا بوصلج بيتها .. وبمر اخذج وبعدين بنروح محلات الاثاث .. وش قلتي ؟
الجوهره: مممممم .. كيفك حبيبي ..
ابراهيم: انتي مو مطوله عند البنيه .. 
الجوهره: بس بقعد نص ساعه ..
ابراهيم: زين بوصلج عندها .. وبنتظرج لين تطلعين .. 
الجوهره: زين حبيبي ..
ابراهيم: حلو .. زين الساعه كم امرج ؟ 
الجوهره: الساعه 6 ..
ابراهيم: حاضرين لج يا اغلى جوهره بالكون .. 
الجوهره: فديت قلبك يا ابراهيم .. زين حبيبي الساعه صارت 12 ونص ..
ابراهيم: خير يعني ؟
الجوهره: يلا روح نام .. بكره وراك دوام .. 
ابراهيم: هممممممم .. 
الجوهره: يلا فديت قلبك قوم نام عاد .. 
ابراهيم: فديت روحج .. حاضرين لج الغاليه .. 
الجوهره: اقعدك ولا بتقعد بروحك ؟
ابراهيم: صج والله .. تهمليني من الحين .. 
الجوهره: هههههه .. لا حبيبي مو هاي قصدي .. 
ابراهيم: شنو مو هاي قصدج .. خلاص عرفتج على حقيقتج يالظالمه 
الجوهره: عااااد بروهوم .. لا تسوي فيني جي ..
ابراهيم: انا ما سويت اللي سويتيه انتي .. جرحتي قلبي ..
الجوهره: افااا عليك يا ابراهيم .. لا تقول جي .. فديت قلبك والله
ابراهيم يضحك: ههههههه .. فديت البريئه ..
الجوهره: بذبحك على هالحركات يا برهوم .. 
ابراهيم: ههههههه .. فديت روحج والله .. زين يلا خليني اروح ارتاح .. وقعديني الساعه 6 ..
الجوهره: ان شاءالله حبيبي .. 
ابراهيم: تحملي بنفسج حبيبة قلبي .. 
الجوهره: وانت بعد يا قلبي .. مع السلامه ..
ابراهيم: الله يحفظج ..
سكر ابراهيم وهو مستانس ..
ابراهيم " فديتها والله .. غاليه واموت فيها .. جوهرتي الثمينه احبها واموت في حبها .. الله يخلينا حق بعض " 
مرت هالليله على الكل بهدوء .. 
يوم جديد بتغريد العصافير يصحي مناف من نومها .. فتحت عيونها بكسل .. فتحت دريشة الغرفه وحطت فتات الخبز لاصدقائها العصافير .. 
مناف: صباح الخير يا حلوين .. ابتسمت وحطت لهم فتات الخبز .. تجمعوا حوله ياكلون .. ومناف كانت تراقبهم وابتسامة تفائل على شفاتها .. طلعت من الغرفه وخذت لها شور دافي عشان تنشط ليوم جديد .. دخلت الغرفه ولبست وراحت لاخوانها عشان تقعدهم .. امها كانت فالمطبخ تسوي لهم الريوق .. دخلت الغرفه تقعدهم .. 
مناف: فيصل .. قوم الساعه 6 الا ربع ..
فيصل: هممممممم ..
مناف مبتسمه: فصول قوم ..
فيصل: زين .. وغطى ويهه باللحاف ..
التفت على عبدالله اللي كانت البرأه مرسومه على ويهه وهو نايم .. 
مناف: عبودي .. بودي .. بودي يلا قوم فديتك ..
عبدالله فتح عيونه وهو مبتسم ..
عبدالله: خلاص قمت .. 
قام من الفراش على طول .. اما فيصل الكسلان بالعافيه قعد .. ام مناف كانت تجهز لهم الريوق .. وكانت تشوف مناف اللي تغيرت على امها من بعد الموقف اللي صار بينهم عشان فارس .. كانت حاسه بالذنب .. دخلت مناف غرفتها لبست و سرحت شعرها وطلعت تتمشى فالحوش .. كانت تفكر في فارس .. قعدت صوب الزرع وكانت تقرى مسجات فارس وهي مبتسمه .. 
مناف" الله لا يحرمني منك يا فارس .. مممممم .. خل اتصل العوزه شوي " .. اتصلت له ..
فارس بتعب: هممممم 
مناف: حبيبي .. 
فارس ابتسم: هلا وغلا .. 
مناف: صباح الحب ..
فارس فتح عيونه: صباحج كله حب يا قلبه .. 
مناف مبتسمه: شلونك حبيبي ؟
فارس: الحمدلله .. انتي شو مسويه ؟
مناف: طيبه .. 
فارس: فديت هالصوت والله .. 
مناف: حبيبي ما عندك شغل اليوم ؟
فارس: بلا .. بس مو الحين ؟
مناف: متى ؟
فارس: مادري متى .. 
مناف: شكلك تبي تنام حبيبي ..
فارس: اي والله ابي انام .. 
مناف: زين خلاص روح نام حياتي .. بس كنت ابي اسمع صوتك .. 
فارس مبتسم: فديت قلبج والله .. وفديت صوتج علىالصبح .. 
مناف: زين يالكسلان روح نام .. مممممممم تبيني اقعدك بعدين ؟
فارس: قعديني الساعه 9 ونص .. 
مناف: فارس وايد متأخر 9 ونص .. انت نمت معاي امس .. يعني بنفس الوقت نمنا .. 
فارس: ايه عليج والله .. 
مناف انحرجت .. فغيرت الموضوع على طول ..
مناف: زين بقعدك الساعه 8 ونص زين ..
فارس: يا قلبه 8 ونص من وقت .. 9 ونص ..
مناف: 9 اخر كلام ..
فارس: هههههه .. حاضرين لج يا برنسس مناف .. 
مناف: فديت قلبك والله .. زين نام الحين وبقعدك الساعه9 ..
فارس: ان شاءالله .. 
مناف: مع السلامه حبيبي ..
فارس: الله وياج .. 
سكر فارس ونام على طول .. اما مناف فكانت تضحك على سوالفه ..
مناف " يجنن فديته .. احبك يا فارس " .. 
طلعت من البيت مع فيصل وعبدالله .. كانت فرحانه بحبها لفارس .. وحب فارس لها .. كانوا اخوانها يسولفون معاها وهي بس تبتسم لهم .. كان فارس ماخذ كل تفكيرها .. 
مر هاليوم حلو بالنسبه للكل .. ومر اليوم اللي بعده واللي بعده .. ومر اسبوع واسبوعين وشهر واكثر من شهر يبقى الحال على ما هو عليه .. رسايل الحب والغرام بين فاطمه ويوسف .. رومنسيات خالد ومريم .. حب فارس ومناف .. هنادي ونواف احتفلوا بيوم الملجه .. وسوا عشى للاهل .. ونواف باح بكل مافي صدره لهنادي اما الجوهره و ابراهيم خلاص قرب موعد سفرهم ..
الجوهره: هلا حبيبي ..
ابراهيم: ها فديت روحج .. جهزتي كل شي ؟
الجوهره: اي تقريبا .. 
ابراهيم: حلو .. عيل الليله نامي من وقت .. لان رحلتنا الساعه 2 بالليل .. 
الجوهره: زين ما قت لي وين بنروح حبيبي ابراهيم ..
ابراهيم: حياتي انتي .. قلت لج مفاجأه .. 
الجوهره: اه منك انت ومفاجأتك .. 
ابراهيم: هههههه .. 
دخل سلمان على الجوهره .. وما كان يدري ان الجوهره تكلم زوجها ..
سلمان: هلا والله بعروستنا ..
الجوهره ابتسمت لخالها واستأذنت من زوجها ..
الجوهره: لحظه شوي .. هلا خالي حياك ..
سلمان: اوه تتكلمين فالتلفون .. خلصي يبه وبعدين برجع لج ..
الجوهره: لا خالي تعال .. اكلم ابراهيم .. 
سلمان مبتسم: زين عطيني اكلمه شوي ..
الجوهره: تفضل خالي ..
سلمان: حيالله النسيب ..
ابراهيم هلا والله .. الله يحيك 
سلمان: شحاله معرسنا ..
ابراهيم: طيب الحمدلله .. اعلومكم انتوا ؟
سلمان: تمام .. بس بتوحشنا الغاليه 
ابراهيم: هههههه .. عاد استحملوا غيابها .. 
سلمان: الله كريم .. زين بشرنا عنك .. شخبار الرحله تمام ؟
ابراهيم: اي الحمدلله كل شي تمام .. 
سلمان: محتاج مساعده ولا شي حاضرين لك ..
ابراهيم: رايتك بيضه الغالي .. كفايه انك رتبت للرحله كامله .. ما عليك زود والله
سلمان: حاضرين لك النسيب .. همس لابراهيم .. قلت لها وين بتروحون ؟
ابراهيم: لا للحين ما قلت لها .. مخليها مفاجأه ..
سلمان: الله عليك يالنسيب .. 
ابراهيم: هاذي جوهرتي الغاليه .. 
سلمان ابتسم وهو يطالع الجوهره بفرح ..
سلمان: الله يوفقكم ان شاءالله .. 
ابراهيم: وياك الغالي .. 
سلمان: يلا حبيبي .. اخليك مع زوجتك ..
ابراهيم: هلا الغالي .. 
سلمان: خذي التلفون جوجو .. 
الجوهره ابتسمت لخالها: مشكور خالي .. 
كملت مكالمتها وسلمان طلع من الغرفه .. حزن بالحزن لانهم بيفقدون الجوهره .. بيفقدون حسها فالبيت .. 
سلمان " الله يهنيج مع ابراهيم يا بنت اختي " .. 
طلع سلمان يتمشى .. مر خذ له كوفي وتم واقف صوب الكوفي شوب .. 
خالد ومريم كانوا طالعين يتعشون في المطعم .. اضاءة المطعم كانت خافته .. وشمعه صغيره كانت على الطاوله خالد يطالع مريم وهو مبتسم .. 
خالد: يا اغلى مريم بالكون ..
مريم مبتسمه: فديت قلبك يا اغلى خالد بالكون ..
خالد ومريم: هههههه 
مريم: بس المطعم روعه ..
خالد: عجبج المكان .؟
مريم: وايد حلو ..
خالد: عيل ما ذقتي الاكل .. 
مريم: وااااي .. عاد انا مجوعه نفسي صار لي اسبوع .. من قلت لي عن المطعم ..
خالد: هههههه .. حياتي انتي والله .. 
مريم: فديت قلبك .. 
خالد: حبيبتي مريومه .. بقولج شي ..
مريم: قول فديتك .. 
خالد: اول طفل شو بنسميه ؟
مريم انحرجت ونزلت راسها .. 
خالد مبتسم: حياتي ليش ماتردين ؟
مريم باحراج: خالد بدري على هالكلام .. 
خالد: حياتي شو اللي بدري .. مافيها شي ابي اعرف شو بنسمي عيالنا ؟
مريم: مادري ..
خالد: ههههه .. عفيه قولي لي ..
مريم: خالد الله يخليك ..
خالد: حياتي مريوميتي ..
مريم: نعم ..
خالد: عاد قولي لي .. شو بنسمي اول طفل ؟
مريم رفعت راسها وابتسمت لخالد ..
مريم: اول طفل بسميه خالد .. والثاني خالد والثالث والعاشر بعد .. كلهم بسميهم خالد ..
خال ابتسم: حياتي انتي والله .. 
مريم: فديت قلبك يا خالد .. زين انت قول لي شو الاسامي اللي حاطها في بالك ؟
خالد: شوفي .. انا ماحب اسمي غصب على امي او ابوي .. ولا امج ولا ابوج .. 
مريم مبتسمه: زين .. 
خالد: شوفي لو جاني ولد .. بسميه علي .. 
مريم: شمعنى علي ؟
خالد: احب هالاسم .. يعجبني .. 
مريم: زين كمل حبيبي .. لو جات بنت شو بتسميها ؟
خالد: حبيبتي انتي لو مو عاجبج اسم علي عادي قولي .. نختار الاسماء مع بعض .. 
مريم مبتسمه: فديت قلبك حبيبي .. اول قولي شو بتسمي البنت ؟
خالد: البنت بصراحه خاطري اسمي ملاك .. 
مريم: حلو ملاك .. 
خالد: مو عاجبج اسم علي ؟
مريم: بالعكس .. بس مابيه اول طفل اسميه علي ..
خالد: ليش حبيبتي ؟
مريم: خاطري في اسم عبدالله .. 
خالد: فديت ام عبدالله والله ..
مريم: فديتك يا خالد .. يا بوعبدالله ..
مريم وخالد: ههههههه .. 
خالد: زين ما قلتي لي اسم بنت عاجبج ؟
مريم: بصراحه احب اسم عايشه وايد ..
خالد: والله زين ماخترتي .. 
مريم: بس ما تحس ملاك وعايشه ما يركبون على بعض ..
خالد: هههههه .. 
وصل موظف المطعم وطلبوا لهم عشاء حلو و خفيف في نفس الوقت .. 
خالد: شو رايج بالاكل هني ؟
مريم: بصراحه روعه اكلهم .. 
خالد: بالعافيه يا قلبي ..
مريم: الله يعافيك .. 
خلصوا عشاهم .. خالد دفع الحساب .. طلعوا يتمشون فالسياره بهدوء .. لين وصلوا بيت بوفارس .. كان بوفارس فالحوش يمشي .. دخل خالد بالبورش كاين .. التفت عليهم بوفارس و ابتسم لهم .. خالد قرب بالسياره صوب عمه .. نزل من السياره وسلم على عمه .. 
خالد: مرحبا عمي ؟
بوفارس: هلا والله يا خالد .. 
خالد: شحالك عمي ؟
بوفارس: الحمدلله .. انتوا علومكم يا عصافير ؟
خالد مبتسم: طيبين والحمدلله .. 
بوفارس: عساكم مستانسين ؟
خالد: الحمدلله مستانسين ..
بوفارس: الله يديم الوناسه عليكم .. 
نزلت مريم من السياره وسلمت على ابوها .. 
مريم: شحالك يبه ؟
بوفارس مبتسم: ههههههه .. قبل كنتي تقولين لي بابا .. الحين يوم عرستي قلتي يبه ..
خالد وبوفارس ماتوا من الضحك: ههههههههههههههه 
مريم انحرجت و ويها صار احمر .. بوفارس حضنها وهو يضحك ..
بوفارس: ههههه .. فديت بنتي والله .. 
خالد: ههههه .. مريم كنتي تقولين بابا قبل الملجه ..
مريم: عاااااد .. لاتعيبون علي ..
خالد " اموت فالدلع والله " .. 
بوفارس: ما نعيب على الجميله .. 
خالد: اي والله يا عمي الجميله ..
مريم انحرجت .. 
بوفارس: فديت الغزل والله .. 
خالد وبوفارس: ههههههه .. 
بوفارس: الله يقطع سوالفك يا خالد .. 
خالد: ههههه .. زين يالجميله ممكن تسوين لي درب .. 
مريم لاويه بوزها: زين .. 
مشت عنهم وراحت داخل تنبه خواتها ان خالد بيدخل البيت .. 
بوفارس: حياك يبه .. 
خالد: الله يحيك عمي .. 
دخلوا مع بعض .. بوفارس اول ما دخل طاحت عينه على فاطمه بنته .. تم يطالعها وعقد حواجبه .. هز راسه وقعد الكرسي .. 
خالد: السلام عليكم .. 
الكل: عليكم السلام .. 
خالد: شحالج عمتي ؟
ام فارس: طيبه الله يسلمك يبه .. انت شو مسوي ؟
خالد: الحمدلله .. شحالج فطيم .. 
فاطمه مبتسمه: الحمدلله طيبه .. اعلومك انت؟
خالد: الحمدلله مرتاح ..
مريم: يلا خالد .. 
خالد قام من مكانه رايح صوب مريم .. 
بوفارس: على وين ؟
خالد مبتسم: بروح اضرب مسمار في غرفتها .. 
بوفارس: وش مسماره ؟
مريم مبتسمه: يبه .. باعلق برواز في غرفتي وخالد بيضرب لي مسمار فالطوفه .. 
بوفارس يهمس لام فارس: عيارتهم .. اخاف يصير مثل مسمار جحا ..
ام فارس ضحكت: هههههه .. الله يقطع سوالفك يا بوفارس .. 
خالد يهمس لمريم: شكلهم قطعونا ..
مريم: ههههه .. شكلهم جي ..
بوفارس: توكلوا يبه ..
ام فارس: الله وياكم .. ههههه 
مريم: اقول تعال قبل ما ينتفونا هالشياب .. 
الكل: ههههههههههه .. 
مشى خالد ورا مريم .. دخلوا غرفتها وطلب منها تجيب له المسامير والمطرقه .. نزلت مريم وجابت اللي طلبه منها خالد .. رجعت الغرفه ومالقت خالد .. استغربت .. توها بتطلع وطلع خالد في ويها وخرعها ..
خالد: بووووووو .. 
مريم ماتت من الخوف .. صرخت وحضنت خالد بسرعه ..
مريم: آآآآآآه .. 
خالد حضنها وهو ميت من الضحك .. 
خالد: هههههه .. فديت الخوافه والله ..
مريم: خالد يالبايخ .. وخر عني .. 
خالد مسكها بقوه: خفتي حياتي ؟
مريم صاحت: وخر عني اقولك ..
خالد شاف دموعها .. عض شفته ورفع حاجب .. حضنها لصدره ومسح على راسها ..
خالد: حياتي انتي يا اغلى مريم بالكون .. 
مريم وسط دموعها: ليش سويت جي ؟
خالد: تبين تعرفين ليش سويت جي ؟
مريم: اي ..
خالد همس في اذنها: عشان احضنج بذراعيني جي .. ابي قربج يالغاليه ..
مريم دفنت راسها بصدر خالد وغمضت عيونها .. 
خالد: حياتي انتي .. فديت الرقيقه .. 
مريم: لا تخرعني مره ثانيه زين ..
خالد: ان شاءالله .. وباسها على خدها .. انتي تامرين امر يالغاليه .. 
مريم: زين الاغراض على السرير .. يلا ركب لي البرواز .. 
خالد: تحت امرج يا مدام ..
مشى صوب السرير .. خذ الاغراض و ضرب المسمار فالطوفه .. ركب البرواز .. 
خالد: حياتي روحي ورا شوي .. شوفي البرواز سيده ولا مايل ؟
مريم مشت كم خطوه ورا: حركه صوب اليمين شوي .. 
ضبط خالد البرواز وراح وقف جنب مريم .. 
خالد: اي الحين مضبوط .. 
مريم: يعطيك العافيه حبيبي .. تعال غسل يدك ..
دخل وغسل يده .. بعد ما طلع من الحمام .. راح وانبطح على السرير .. مريم قعدت جنبه .. وكانت تلعب بشعره
مريم: حبيبي تبي عصير ولا ماي ؟
خالد: عصير شو اللي عندكم ؟
مريم: في برتقال وتفاح وفي جزر .. بس احنا نسويهم .. مو العصير الجاهز ..
خالد: مممممم .. سوي لي جزر مع برتقال .. خلطيهم مع بعض ..
مريم: من عيوني الثنتين حبيبي .. 
خالد مبتسم: فديت عيونج يا قلبي انتي .. 
مريم ابتسمت لخالد ونزلت تسوي له العصير .. خالد تم منسدح شوي على السرير .. وبعدين قام يطالع اغراض مريم اللي بالغرفه .. شاف العلبيتين اللي جابهم لها .. اللي فيهم الالماسه واللؤلؤه .. 
خالد " فديت قلبج يا مريم .. تستاهلين اكثر من جي بعد " .. 
دخلت عليه مريم بالعصير وهي مبتسمه .. 
مريم: تفضل عصيرك حبيبي ..
خالد: يعطيج العافيه حبيبتي .. 
مريم: الله يعافيك حياتي .. 
شرب خالد العصير وقعد مع مريم يسولف شوي .. بعدين نزل الصاله معاها .. بوفارس استلمهم .. 
بوفارس: ها خالد .. عسى علقت البرواز ؟
خالد ابتسم: اي علقته عمي ..
بوفارس: ماشاءالله عليك طولت .. ضربت مسمار ولا مسامير ..
خالد: هههههه .. حلوه منك يا عمي .. 
بوفارس: اخاف كل يوم تجينا وتصيح عند المسمار ..
خالد: شدعوه عمي .. مسمار جحا ..
مريم وبوفارس وخالد: هههههههه .. 
دخل عليهم عبدالعزيز و وراه فارس .. 
فارس: هلااااااااااا ريل اختي ..
خالد: شو اللي بيفكني من فارس وعمي الحين .. 
فارس التفت على ابوه: ها الوالد عسى توليته عدل ..
بوفارس: افا عليك .. بس انتظرك الحين تكمل عليه ..
عبدالعزيز: افاااا .. حدكم عن ريل اختي .. 
خالد: فديت بوسعود والله ..
بوفارس: فارس يبه .. سمعت عن مسمار جحا ..
خالد: عمي .. 
فارس: اي سمعت عنه .. شو سالفته .. ليكون مسمار جحا مضورب في بيتنا ..؟
بوفارس: من شوي ضربوه في بيتنا ..
خالد غطى ويهه بيده: يالله عليكم انتوا .. 
مريم: بسكم عاد .. 
فارس: شوف من الحين ادافع عنه ..
بوفارس: ههههههه ..
فارس: بس خالد يا ريل اختي .. صج سالفة المسمار ؟
خالد: ههههه .. اي صج ..
فارس غطى ويهه بيده: آآآآآه على الحب ..
بوفارس: هههههه 
عبدالعزيز: بسكم نتفتوا الولد .. ما يسوى عليه ..
بوفارس: لا افزع له انت .. بس تقول بسكم وبسكم .. 
الكل: هههههه ..
خالد: يبه انا بروح بيتنا احسن لي ..
فارس: اقعد يبه .. تونا في اول الليل ..
بوفارس: ههههههه
خالد: لا انتوا ناوين علي الليله .. 
بوفارس ميت من الضحك: ههههههه .. اقعد يبه اقعد .. 
خالد: لا بروح البيت .. عندي شغل بكره ..
بوفارس: عسى ما زعلت منا يبه ..؟
خالد مبتسم: لا والله يا عمي .. حلاوة الضحك معاكم .. 
بوفارس: يسلم راسك الغالي ..
خالد: يلا انا استأذن يا جماعه ..
فارس: الله يحفظك الغالي .. همس لمريم .. وصلي ريلج لين الباب .. 
مريم مبتسمه: ان شاءالله .. 
طلع خالد ومريم وراه .. مسك يدها ومشوا لين السياره .. 
مريم: خالد زعلت من ابوي وفارس ؟
خالد مبتسم: لا والله .. احب تعليقاتهم .. 
مريم: فديت قلبك يا خالد .. 
خالد وهو يفتح باب السياره: حبيبتي قعديني الساعه 7 ونص بكره .. 
مريم: ان شاءالله حبيبي .. 
خالد: زين اول ما وصل البيت باتصل لج .. يلا حياتي روحي داخل .. 
مريم: زين فديت روحك .. 
مشت مريم متجهه للصاله وخالد كان يراقبها لين دخلت .. حرك وراح البيت وهو فرحان .. كان يسترجع الاحداث اللي صارت بينهم في غرفة مريم .. وصل البيت واتصل بمريم على طول .. تم يسولف معاها لين نام .. 
...........


الساعه 12 ونص .. اتصل ابراهيم بالجوهره ..
ابراهيم: جوهرتي الغاليه ..
الجوهره: هلا وغلا يا قلبي .. 
ابراهيم: جاهزه حبيبتي ..؟ انا قريب بيتكم ..
الجوهره: اي فديتك ..
ابراهيم: شيكي على اغراضج حبيبتي .. 
الجوهره: كل شي تمام يا قلبي ..
ابراهيم: زين عطيني دقايق وبكون عند بيتكم ..
الجوهره: زين حياتي ..
سكرت من ابراهيم والدموع فعيونها .. دخلت عليها هنادي ..
هنادي: جوجو حبيبتي .. ليش هالدموع ؟
الجوهره: اول مره في حياتي بسوي شي بدونكم ..
هنادي حضنت اختها بقوه: فديت قلبج يا جوجو .. هاي مصير كل بنت .. 
الجوهره: فديت قلبج يا هنوده .. بس ما تخيل اني بسافر بدونكم .. باكل بدونكم .. لا ماقدر اتخيل ..
هنادي مسحت دموع اختها: حياتي جوجو .. لاتخوفيني وتخليني اغير رايي فالسفر مع نواف ..
الجوهره ابتسمت: لا فديتج روحي واستانسي بعد ..
هنادي: وانتي بعد حبيبتي .. روحي واستانسي .. صج بتخليني وسط خالي ويوسف .. والله يعيني عليهم .. بس شاسوي باستحمل لين ترجعين ..
الجوهره: ههههههه .. فديت خفة دمج يا هنوده .. 
هنادي: مسحي هالدموع انتي عروسه رايحه شهر العسل .. لازم تكونين مستانسه .. مو تصيحين ..
الجوهره: والله اني مستانسه بس كان ودي لو نكون كلنا مع بعض .. 
هنادي: فديت عمرج يا جوجو ..
دخل عليهم يوسف .. وكان يشوف دموع خواته .. تنفس بعمق .. 
يوسف: ليش هالدموع يا حلوين .. 
الجوهره تمسح دموعها: ههههه .. تعال فديتك ..
يوسف: فديتج يا جوجو بتوحشينا .. 
الجوهره: وانتوا اكثر ..
يوسف: بس روحي وتونسي مع ابراهيم .. تراه مقلوع وعليه طلعات ..
هنادي والجوهره: ههههههه ..
هنادي: بس شلون طلعاته ؟
يوسف: يعني عادي يهيتج طول اليوم .. بس ما تتمللين ولا تحسين بالتعب .. 
هنادي: الله عليج يا جوجو .. والله انج وابراهيم عصافير وتجننون .. 
يوسف: الله يوفقكم ان شاءالله ..
هنادي: آمين ..
يوسف: زين جهزتي شنطتج ؟
الجوهره: اي كل شي جاهز ..
يوسف: زين بنزل الشنطه .. ولا تتأخرين لان ابراهيم وصل ..
الجوهره: زين .. 
هنادي: يلا فديتج .. عدلي كحلج .. خل اجيب لج عبايتج .. 
الجوهره: زين .. 
راحت الجوهره عدلت كحلها .. لبست عبايتها ولفت الشيله ونزلت .. نزلت وراها هنادي .. طلعوا فالحوش وابراهيم كان واقف يسولف مع سلمان ويوسف .. قربت منهم الجوهره .. ابراهيم كان يشوفها ومبتسم لها .. سلمان ويوسف التفتوا وراهم وشافوا الجوهره تبتسم لابراهيم .. 
الجوهره: السلام عليكم .. 
الكل: عليكم السلام .. 
سلمان: ها يبه جهزتي كل شي ..؟
الجوهره: اي خالي ..
ابراهيم: عيل يلا نحرك .. 
سلمان: يلا يبه .. 
الجوهره راحت عند هنادي وحضنتها بقوه وباستها ..
الجوهره: بتوحشيني هنوده ..
هنادي غرقت عيونها بالدموع: وانتي اكثر يا قلبي ..
الجوهره: باتصلج اول ماوصل ..
هنادي: انتظر اتصالج .. بس عاد لاتنسين الصوغه ..
الجوهره وهنادي: ههههههه 
الجوهره: فديت قلبج والله .. ولا يهمج ..
هنادي: امزح معاج .. بس ابي اسمع الاخبار الحلوه .. 
الجوهره مبتسمه: اي اخبار فيهم عاد .. 
هنادي: ذيك الاخبار اللي خبري خبرج ..
الجوهره: هههههه .. ولا يهمج .. 
حضنوا بعض مره ثانيه .. و ودعوا بعض بحنان .. راحت صوب الشباب .. سلمان وابراهيم كانوا فالسياره ينتظرونها .. الجوهره سلمت على يوسف ..
الجوهره: فديتك يا يوسف بتوحشني ..
يوسف مبتسم: فديتج والله .. وانتي بتوحشيني اكثر .. 
الجوهره حضنت يوسف: هالله هالله بخالي وهنوده .. ما وصيك عليهم ..
يوسف: لا توصيني عليهم .. وانتي بعد هالله هالله بابراهيم .. هههههه 
الجوهره: هههههه .. على بالي بقولي هالله هالله بنفسج ..
يوسف مبتسم: ههههه .. استعبط عليج ..
الجوهره: ادري فديت روحك .. والله بتوحشوني كلكم .. من بيقطعني بعد اليوم ..؟
يوسف: افا عليج .. درسنا ابراهيم قبل ما يسافر ..
الجوهره: لا لا لا .. 
يوسف والجوهره: هههههه ..
يوسف: يلا فديتج لا تتأخرين .. هالله هالله بنفسج .. وخلينا على اتصال .. 
الجوهره: اكيد .. 
مشت الجوهره وركبت السياره .. كانت قاعده ورا ابراهيم .. وسلمان اللي كان يسوق .. اتجهوا للمطار .. كان سلمان يسولف مع ابراهيم والجوهره .. وصلوا المطار والجوهره كانت متوتره .. لانها خلاص بتكون مع ابراهيم بروحها طول اليوم .. نزلوا الشباب ونزلوا الشنط .. دخل ابراهيم يخلص الجوازات والتذاكر .. والجوهره تمت مع خالها فالسياره وكانوا يسولفون .. 
سلمان: هالله هالله بعمرج يا جوجو ..
الجوهره: ان شاءالله يا خالي .. وماوصيك عمرك وعلى يوسف وهنوده ..
سلمان مبتسم: انتوا فعيوني فديتكم ..
الجوهره: بتوحشوني ..
سلمان: وانتي بتوحشيني اكثر .. 
الجوهره: خالي ابراهيم ما قالك وين بنسافر ؟
سلمان ابتسم: لا ما قالي ..
الجوهره: هالابتسامه وراها شي .. قولي وين بنروح ؟
سلمان: ماعرف وين .. 
الجوهره: يالشرير .. معليه بردها لك .. 
سلمان: ههههههه .. زين يلا ريلج وصل .. 
الجوهره التفت على ابراهيم اللي كان يمشي صوبهم مبتسم .. 
الجوهره " فديت هالضحكه .. الله لا يحرمني منها " .. 
وصل ابراهيم صوب السياره .. 
ابراهيم: يلا كل شي جاهز .. 
الجوهره فتحت الباب ونزلت .. نزل سلمان عشان يسلم عليهم قبل ما يدخلون .. 
سلمان: ما وصيك على بنتنا ..
ابراهيم: لا توصي حريص .. هاذي جوهرتي اللي حاطها بين ضلوعي ..
سلمان: الله يسلمك .. التفت على الجوهره .. رومنسي الولد .. 
ابراهيم: هههههه ..
سلم سلمان على الجوهره وحضنها بقوه .. 
سلمان: تحملي بنفسج .. و ديري بالج على هالريال .. تراه يحبج ويموت فيج ..
الجوهره: فديت قلبك يا خالي .. وابراهيم بحطه بعيوني ..
سلمان: الله يهنيكم .. توكلوا بارك الله فيكم .. 
ابراهيم مد يده للجوهره وهو مبتسم .. الجوهره طالعته وبادلته نفس الابتسامه .. مدت له يدها ودخلوا المطار ماسكين ايدين بعض .. سلمان كان يراقبهم وهم داخلين .. تنهد ونزل راسه .. ركب السياره وحرك رايح البيت .. اما الجوهره دخلت مع ابراهيم المطار وهي مستانسه .. قعدوا شوي في صالة الانتظار .. ابراهيم كان يسولف مع الجوهره بفرح ورومنسيه .. نادوا على طيارتهم .. 
ابراهيم: يلا حياتي .. بيفتحون البوابه ..
الجوهره: ان شاءالله .. بس ما قلت لي ابراهيم ..
ابراهيم: شاقولج حبيبتي ؟
الجوهره: ما قلت لي وين رايحين ؟
ابراهيم ابتسم: لما نركب الطياره بتعرفين حبيبتي ..
الجوهره: مممممم .. زين ..
مشوا مع بعض صوب البوابه .. دخلوا الطياره وقعدوا على كراسيهم .. 
الجوهره: زين احنا فالطياره قول لي ..
ابراهيم: من عيوني ..
الجوهره: فديت عيونك .. 
ابراهيم: تذكرين مره قلتي لي ان في خاطرج تزورين البندقيه ..؟
الجوهره عضت على شفتها وهي مبتسمه ..
الجوهره: اي اذكر ..
ابراهيم: وانا قلت ما خليه في خاطرج .. 
الجوهره بوناسه: وااااااو .. ابراهيم فديت قلبك ..
ابراهيم: حبيبة قلبي .. انا حالف اني ماقصر عليج طول ما انا بصحتي وبمقدرتي ..
الجوهره: حياتي والله يا ابراهيم .. 
ابراهيم: فديت جوهرتي والله .. 
تمت الجوهره تسولف مع ابراهيم لين حان موعد اقلاع الطياره .. طارت الطياره فالجو .. وابراهيم والجوهره كانوا سعيدين بالرحله .. وصلوا ايطاليا .. والجوهره كانت مستانسه .. استقبلهم المنسق من السفاره .. وخذهم على فندق خمس نجوم .. الجوهره كانت تشوف الشوارع والحدايق اللي فالدرب .. حست نفسها في حلم .. ابراهيم كان يشوف الفرحه في عيونها .. 
ابرهيم " الله يقدرني وافرحج يا جوهرتي الغاليه " 
وصلوا الفندق .. والجوهره كانت وايد مستانسه .. خذوا شناطهم على جناحهم .. راحوا جناحهم .. او ل مانفتح الباب الجوهره شهقت من حلاة المكان .. 
الجوهره: واااااي .. ابراهيم ..
ابراهيم قرب منها: يا قلب ابراهيم انتي ..
الجوهره حضنته بحنان: فديت قلبك ..
ابراهيم: كل هاي عشانج .. كم جوهره عندي ..
الجوهره: ما تقصر يا ابراهيم .. 
ابراهيم سحبها من يدها وقعدوا على السرير .. 
ابراهيم: الحين قومي اخذي لج شور يريحج .. عشان نقوم بكره الصبح ونلفلف ..
الجوهره: ان شاءالله يا قلبي .. 
دخلت الجوهره وخذت لها شور رخى اعصابها .. طلعت من الحمام وفتحت الشنطه .. لبست قميص نوم ستان مع تور لونه سكري .. كان طويل فيه فتحه على جنب .. لبست الروب وطلعت لابراهيم اللي خذ له شور سريع وقعد ينتظرها فالصاله .. مشت بهدوء وشافها ابراهيم .. تم يطالعها وهو منبهر .. قربت منه الجوهره وقعدت جنبه .. كانت منزلها راسها ويدها في حضنها .. مسك يدها وباسها .. والجوهره كانت ميته من الخجل .. حضنها ابراهيم لصدره والجوهره كانت تسمع دقات قلبه .. غمضت عيونها وهي مبتسمه .. 
طوووووووووووووووووووط .. بس خلاص خلص المشهد .. خلوا العرايس ياخذون راحتهم .. هههههههه شريره خربت عليكم صح .. خخخخخخخ ..
خل نطلع من اجواء ايطاليا والبندقيه .. ونروح البلاد .. شمس يوم جديد تشرق عليهم .. فاطمه تفتح عيونها وابتسامة شوق تعلوا شفتها .. 
فاطمه " فديتك يا يوسف .. انتظر ردك على نار " .. 
قامت من السرير وخلصت روتينها اليومي .. نزلت تحت ومالقت غير ابوها مع امها كانوا يسولفون فالصاله .. 
فاطمه: صباح الخير ..
ام فارس وبوفارس: صباح النور ..
باست امها وابوها وقعدت معاهم ..
ام فارس: اسوي لج سندويش ماما ..
فاطمه: ممممم .. اي ماما ..
ام فارس: من عيوني فديتج ..
راحت ام فارس المطبخ تسوي سندويش لفاطمه .. 
بوفارس: اصب لج شاي ؟
فاطمه: لا انا بقوم بصب لي .. 
بوفارس: الساعه كم عندج جامعه اليوم ؟
فاطمه وهي تصب الشاي: الساعه 10 .. 
بوفارس: اي ي .. زين ليش قاعده الحين ؟
فاطمه: بروح قبل ..
بوفارس: ليش ؟ والساعه كم ؟
فاطمه: بطلع من البيت الساعه 9 .. ابي اخذ من وحده الدفتر عشان انقل محاضره فاتتني ..
بوفارس: اهاا .. 
دخلت ام فارس .. وهي مبتسمه ..
ام فارس: اكلي فديتج بالعافيه ..
فاطمه: تسلم الايادي اللي سوت هالسندويش .. 
ام فارس: الساعه كم بتروحين الجامعه ماما؟
فاطمه: 9 بطلع من البيت .. 
ام فارس: زين بطلع معاج .. بنزلج الجامعه وبروح السوق ..
فاطمه: زين .. شو عندج بالسوق ؟
ام فارس: باخذ قطع ابي افصل لي جلاليب حق البيت .. 
فاطمه: زين انا بعد ابي .. 
ام فارس: شكثر تبين ؟
فاطمه: ابي 3 ..
ام فارس: زين فديتج .. 
بوفارس كان هادي .. وفاطمه استغربت هدوء ابوها .. تريقت وراحت تلبس .. دخلت غرفتها وحست بشعور غريب .. حست بشوية توتر وقلق .. لبست ونزلت .. 
فاطمه: ماما .. ماما ..
ام فارس: انا هني .. كانت ام فارس فالمطعم ترتب الطاوله ..
فاطمه: ماما يلا ..
ام فارس: زين بس بلبس عبايتي ..
فاطمه: اتصل فالدريول اقوله يجيب السياره ؟
ام فارس: اي فديت قلبج ..
اتصلت فاطمه بالدريول وام فارس لبست عبايتها .. طلعوا من البيت .. فاطمه نزلت الجامعه وام فارس راحت السوق .. طول الدرب فاطمه كانت حاسه بخوف وقلق .. اتصلت بتوأمها ..
عبدالعزيز: شو فيج فطيم ؟
فاطمه: مادري .. انت حاس باللي انا احس فيه ؟
عبدالعزيز: اي مره وحده حسيت بالقلق والتوتر ..
فاطمه: انا بعد ..
عبدالعزيز: الله يستر .. 
فاطمه: زين متى بترجع البيت ؟
عبدالعزيز: اليوم بخلص اخر محاضره الساعه 2 الظهر .. بس احتمال اطلع مع رفيجي ..
فاطمه: اهااا ..
عبدالعزيز: تبين شي ؟
فاطمه: خلاص بشوف فارس .. 
عبدالعزيز: قولي شو تبين ؟
فاطمه: كنت ابي اروح افصل لي عبايه .. 
عبدالعزيز: زين بوديج انا ..
فاطمه: لا بشوف فارس .. انت خلك مع صاحبك .. عادي فديتك ..
عبدالعزيز: اللي تشوينه .. 
فاطمه: زين عيل ماطول عليك فديتك .. 
عبدالعزيز: طمنيني عليج ..
فاطمه: ان شاءالله ..
سكرت من توأمها .. ولقت مناف قاعده فالكفتريا .. راحت صوبها .. مناف كانت سرحانه وفي عالم ثاني .. مانتبهت لفاطمه .. 
فاطمه مبتسمه: هلا مناف ..
مناف: هلا فاطمه هلا والله .. 
فاطمه: وين سافرتي ؟
مناف: هههههه .. ولا مكان .. شحالج ؟
فاطمه: تمام .. انتي شو مسويه ؟
مناف: هذاني مع هالملزمات والكتب .. ما بقى شي على نهاية هالكورس .. 
فاطمه: الله يعينا على الامتحانات .. بتاخذين صيفي ؟
مناف: ماعتقد اخذ هالسنه .. انتي ؟
فاطمه: ماقدر .. مريم بتعرس فالصيف .. وبنسافر بعدين .. 
مناف: وين بتسافرون ؟
فاطمه: بنروح لندون او فرنسا ؟ 
مناف: اهاا ..
فاطمه: لطيفه سألت عنج والله ..
مناف مبتسمه: حليلها .. والله ماقدرت آجي .. ماعندي حد يجيبني ..
فاطمه: لو قلتي لي بمر عليج ..
مناف: ما تقصرين حبوبه ..
فاطمه: عاد خل نشوفج في عرس مريم اختي 
مناف: بحاول ان شاءالله ..
فاطمه: ان شاءالله ..
رن جوال فاطمه وكان فارس المتصل .. فاطمه ردت مبتسمه ..
فاطمه: هلا والله ..
فارس: هلا اختي .. شو اخبارج ؟
فاطمه: طيبه .. وانت شو مسوي ؟
فارس: الحمدلله .. متصل لي الساعه 9 ونص ؟
فاطمه: اي .. ابي اروح السوق اليوم توديني ؟
فارس: اليوم ممممم .. الساعه كم ؟
فاطمه: يعني بعد المغرب يناسبك ؟
فارس: ان شاءالله ولا يهمج الشيخه فاطمه بنت محمد ..
فاطمه: هههههه .. فديتك والله .. 
فارس: حاضرين لج ..
فاطمه: تسلم والله ..
فارس: زين متى بتخلصين محاضراتج ؟
فاطمه: الساعه 3 ونص بخلص .. 4 بكون فالبيت ان شاءالله ..
فارس: حلو .. ترتاحين ونطلع بعد المغرب ..
فاطمه: ان شاءالله .. زين ما عطلك فديتك ..
فارس: خلاص اختي .. سلام ..
فاطمه: الله وياك .. 
سكرت من فارس ورفعت راسها مبتسمه لمناف .. 
فاطمه: الساعه كم محاضرتج الجايه ؟
مناف: بعد ساعه تقريبا ..
فاطمه: انا بعد .. الساعه 10 عندي محاضره ..
مناف: وين مريم اختج ؟
فاطمه: فالمحاضره .. 
مناف رن جوالها وكان فارس متصل لها .. شافت التلفون .. استأذنت من فاطمه وراحت تتكلم بعيد .. 
مناف: عن اذنج حبوبه ..
فاطمه مبتسمه: خذي راحتج فديتج ..
مناف: هلا وغلا .. 
فارس: فديت هالصوت والله 
مناف مبتسمه: صحصحت حبيبي ؟
فارس: اي توني طالع من البيت ..
مناف: بتروح المكتب ؟
فارس: لا اول بروح اخلص لي كم شغله برا بعدين بروح المكتب .. وعالدرب بمر اخذ لي قهوه .. مع ان خاطري بالشاي اللي شربانه ذاك اليوم ..
مناف انحرجت: فارس ..
فارس غمض عيونه: عيون وقلب فارس انتي ..
مناف: فديت قلبك والله .. زين حبيبي انا ماقدر اطول ..
فارس: ليش حبيبي ؟
مناف: قاعده مع وحده وقمت عنها عشان اكلمك ..
فارس: اهاا .. زين حياتي كلميني لي فضيتي ..
مناف: من عيوني يا عيوني ..
فارس: تسلم لي هالعيون اللي مسهرتني الليايلي .. 
مناف: زين خلني اروح للبنت ..
فارس: اموت فالخجوله .. زين روحي لها .. ولا تنسيني زين ..
مناف: ان شاءالله حبيبي .. 
فارس: سلام حبيبي ..
مناف: الله وياك حبيبي ..
سكرت من فارس ورجعت لفاطمه اللي كانت تلعب بجوالها .. تموا مع بعض لين جى وقت محاضرت كل وحده فيهم .. دخلت فاطمه القاعه وحست بالتوتر مره ثانيه .. ماقدرت تركز لانها كانت قلقه .. خلصت كل محاضراتها ورجعت البيت راحت تشيك عند الميلس وما لقت رسالة يوسف .. تغدت وريحت شوي وبعدين راحت تشيك على فارس .. طبعا فارس كان في عالم الحب مع مناف دخلت عليه وهو منسدح يتكلم فالتلفون وكان ميت من الضحك 
فارس: ههااااااي .. بصراحه حلوه الحركه .. 
فاطمه: احم .. فارس ..
فارس التفت عليها .. واعتدل في قعدته .. 
فارس: بعدين بكلمك .. يلا سلام .. وسكر على على طول .. 
فاطمه: سوري اخوي ..
فارس: لا عادي .. زين قولي لي وين تبين تروحين اليوم ؟
فاطمه: ابي اروح المجمع .. باخذ لي كم لبسه عالسريع .. وابي افصل لي عبي ..
فارس: عبي مره وحده .. كم عبايه بتفصلين ؟
فاطمه: مممممم .. 3 تقريبا ..
فارس: ما عندج كلش ؟
فاطمه ضحكت: هههههه .. بلا عندي بس ..
فارس: بس تحبين التبذير ..
فاطمه: لا شو تبذير ..
فارس: ها عيل ؟
فاطمه: اللي عندي كرفتهم .. ابي افصل وحده ساده .. ووحده حق الزيارات العائليه .. و وحده حق الكشخه ..
فارس: والله مناكركم مناكر يالبنات .. 
فاطمه: ههههههه .. 
فارس: زين .. بعد 15 دقيقه بيأذن .. روحي تعدلي وتزبري .. انا بروح المسيد .. بارجع وبانتظرج فالسياره لا تتأخرين علي ..
فاطمه: ان شاءالله .. 
طلعت فاطمه من عند فارس .. وفارس لبس وطلع المسيد .. خلص من الصلاه وركب السياره ينتظر فاطمه .. فاطمه صلت ونزلت .. لقت فارس ينتظرها .. وهم طالعين من البيت كان عبدالعزيز واقف مع يوسف عند المسيد فاطمه من شافت يوسف ابتسمت ونزلت راسها ..
فاطمه " فديت هالطله والله .. اكيد اليوم بيحط لي الرساله " .. 
فارس سوا هرن حق يوسف وعبدالعزيز وهو مار صوبهم .. الشباب سلموا عليه .. يوسف شاف فاطمه وابتسم 
يوسف " اكيد الحين تقرى المفاجأه اللي كتبتها لها فالرساله " .. 
فارس وفاطمه كملوا دربهم للمجمع .. اول ما وصلوا راحت فاطمه كم محل تاخذ لها قمصان وتنانير .. فارس كان يشوف الملابس ويفكر في مناف .. 
فارس " فديت قلبها هالمناف .. مادري اشتري لها من هالملابس الزينه " .. تم يتفحص الملابس ويشوف الموديلات .. فاطمه التفت عليه واستغربت منه ..
فاطمه: شعندك فارس ؟
فارس: شو ؟
فاطمه: اشوفك تنقى الملابس ..
فارس: لا اشوف نوعية القطع ..
فاطمه: اي ي ي .. وضحكت ..
فارس مبتسم: ليش تضحكين ؟
فاطمه: ولا شي ..
فارس " آه منج انتي يا فطيم ." .. 
كملت فاطمه تسوق .. وبعدين راحت محل العبي .. فصلت لها 3 عبايات وفارس كان يشوف ذوق اخته ويراقبها شلون تختار خامات العبي .. خلصوا من محل العبي .. 
فارس: ها اختي تبين شي من هني بعد ؟
فاطمه: لا فديتك .. بس ممكن تجيب لي العبي لما يخلصهم ؟
فارس: متى بيخلصهم لج ؟
فاطمه: بعد اسبوع بيخلص لي ثنتين .. 
فارس: والثالثه ؟
فاطمه: الثالثه الله يسلمك بتخلص بعد اسبوعين ..
فارس: زين ليش غير عن الثنتين ؟
فاطمه: لان الخامه مالتها مو من هني .. يسون لها طلبيه .. 
فارس: زين يعني خامتها احسن من الثنتين ؟
فاطمه: اي .. ما تتعفس ولا تنسل خيوط .. 
فارس: اها ..
فاطمه " شو سر اهتمام فارس بالملابس والعبي ؟ همممممم " .. 
فارس: يلا مشينا .. 
فاطمه: يلا فديتك .. 
طلعوا من المجمع ومروا خذوا لهم عصير عالدرب .. رجعوا البيت وفاطمه كانت متلهفه على رسالة يوسف .. اول ما وصلوا البيت لقوا سياير الشباب .. فاطمه حست بخيبة امل .. 
فارس: الحبايب كلهم هني اليوم ..
فاطمه: شكلهم جي ..
فارس: خل اروح استعبط عليهم شوي ..
فاطمه: مشكور فارس فديتك ..
فارس ابتسم لها: حاضرين لج اختي .. انا اذا ما اخدم خواتي من بخدم .. 
فاطمه: فديت قلبك والله ..
نزلت فاطمه وكانت تنتظر الميلس يفضى على نار .. اما فارس راح الميلس للشباب .. دخل عليهم وسلم ..
فارس: مرحباااا ..
الشباب: هلاااا ..
فارس: وحشتني حمودي ..
محمد: ايه عليك والله ..
الكل: هههههههه .. 
عبدالعزيز: ابوك يالعبط .. 
فارس: شحالكم يالربع ؟
خالد: الحمدلله .. انت شو مسوي ؟
فارس: هلا وغلا بمعرسنا ..
خالد: مو الحين يالشيخ .. 
فارس: حاضرين ..
خالد وفارس: ههههههه 
محمد: خيانه ..
فارس التفت على محمد .. 
فارس: افااا ..
محمد: وخر عني .. يالخاين ..
خالد: فارس ما كان قصدي افضح عن مشاعرنا ..
فارس: انا اكرهك .. فضحتني ..
محمد: انا اللي اكرهك يا خاين العشره .. هئ هئ هئ ..
الشباب كانوا ميتين من الضحك عليهم .. 
علي: والله عليكم حركات ..
خالد: بس جبتها حلوه يا بونايف .. اي والله يالخاين ..
محمد: هههههه ..
فارس: شباب اليوم بعشيكم من مطعم خطير ..
يوسف: تسوي خير .. بصراحه اليوم ضاربني جوع مو طبيعي ..
فارس مبتسم: حاضرين لك يالوسيم .. 
فاضل: بس بدا بالغلط .. 
فارس: ليش ؟
فاضل: انت تقول ليوسف الوسيم تحسسنا ان احنا كلنا قبحان ..
الكل: هههههههه 
علي: اخ فاضل .. كلن يتكلم عن نفسه ..
عبدالعزيز: حدد موقفك ..
فاضل: حشى كلتوني .. 
محمد: في ناس تحط نفسها في مواقف ..
الشباب: باااااااااااااااااااااااااااااااااايخه ..
الكل: هههههههه ..
محمد: فديت خفة دمي والله ..
فارس: قم قم قم .. مصدق انك خفيف دم ..
محمد: آآآه .. وايد جرحت فيني اليوم ..
فارس: تعال براضيك ..
محمد: على وين ؟
فارس: بنروح نجيب العشا ..
علي: وليش محمد يعني ؟ 
محمد: يا ربي يغارون مني .. آآآه شاسوي في نفسي ..
فارس: هدئ من روعك .. يلا نروح ..
الكل: ههههههه 
فارس: عن اذنكم بروح اجيب العشا وبرجع .. 
الشباب: الله وياكم .. 
طلعوا من الميلس .. ومحمد كان مستغرب من فارس .. 
محمد: شو هالمطعم ؟
فارس: مطعم ما عليه كلام .. بس قبل المطعم ابي امر مكان وبغيتك معاي ..
محم مبتسم: قول جي .. انا كنت حاس ..
فارس: ههههه .. 
راحوا المجمع اللي خذ فاطمه اخته له .. اول ما وصلوا محمد استغرب من المكان ..
محمد: فروس ليش جايبنا المجمع ؟
فارس: ابغي اخذ كم غرض وبنطلع .. وبعدين بنروح نجيب اكل للميلس ..
محمد: شو هالغرض ؟
فارس: مو غرض واحد .. بس تعال وبتعرف ..
محمد: ان شاءالله .. 
دخلوا محل العبي .. ومحمد زادت دهشته .. فارس كان يكلم البايع .. ومحمد مو فاهم شي ..
فارس: من شوي جيت مع الاهل وخذوا كم عبايه ..
البايع: ايوه بالضبط .. كيف اقدر اخدكم الحين ؟
فارس: بس بغيت اسوي كم عبايه زياده بموديلات مختلفه .. 
البايع: تفضل ولا يهمك .. هاي الموديلات واختار منها ..
فارس: تسلم الشيخ .. محمد تعال شوي ..
محمد قرب من فارس وهو مندهش من اللي يصير حوله .. 
فارس: شو رايك بهالموديل ؟
محمد: والله ماعرف يا فروس .. بس شوف الاسود حلو وناعم ..
البايع: ذوقك حلو .. 
محمد مبتسم: والله اشوفه ناعم .. 
فارس: زين .. لو سمحت ابغي هالموديل .. يلا حمودي اختار لي موديل ثاني .. 
محمد: ممممم .. زين شوف هالملون حلو .. بس غير الوانه .. 
فارس: ممكن نغير اللون في هالموديل ؟
البايع: اكيد .. 
محمد: اختار البنفسجي الفاتح المايل على الابيض .. التفت على البايع ... متوفر هاللون عندكم ؟
البايع: ماعتقد .. بس ممكن اطلبه لكم .. 
فارس: خلاص اطلب لنا اللون .. 
البايع: حاضرين الشيخ .. شي ثاني بعد ؟
فارس: لا بس هالموديلين .. وياليت تسوي لهم فاتوره بروحهم .. 
البايع: ان شاءالله .. بس المقاس وينه ؟
فارس: سو على المقاس اللي عندك .. بس طول شوي ..
البايع: ولا يهمك .. بس ثواني بكتب لك فاتوره ..
فارس: تفضل ..
محمد يهمس: فروس حق من هاي ؟
فارس: لها ..
محمد ابتسم: اهااا .. 
دخلوا بنات وكانوا يطالعون فارس ومحمد باستغراب .. قاموا يتهامسون عليهم .. 
البنت1: وي شوفي هالشباب ؟
البنت2: مواعدين ؟
البنت1: مبين عليهم ..
البنتين: ههههههههه
محمد التفت عليهم وكلم فارس ..
محمد: ليفوتك قطعونا ..
فارس ابتسم والتفت عليهم .. 
فارس: شعليك منهم .. 
البنت1: شوفي بوغتره بيضه مزيون .. كانت تقصد فارس .. 
البنت2: ماشاءالله عليه .. 
البنت1: شوفي شبسوي له ..؟
مشت صوبهم .. وبكل جرأه مدت يدها تاخذ الكتالوج من على الطاوله اللي هم واقفين جدامها .. 
البنت1: لو سمحتوا شوي .. 
فارس ابتعد اما محمد وقف مكانه وتم يطالعها باحتقار .. طالعته البنت وضحكت .. 
البنت1: هههههه ..
مشت عنهم صوب البنت الثانيه .. فارس كان مذهول من الجرأه .. اما محمد تنرفز من قلة ادبها .. 
البايع: الشيخ اكتب الفاتوره باسم من ؟
فارس: اكتبها باسم فارس ..
البايع: ان شاءالله .. 
خذ فارس الفاتوره .. 
فارس: متى بيجهزون ؟
البايع: شوف العبايه الثانيه انت اخترت فيها لون انا سويت عليه طلبيه .. 
محمد: شكثر على ما توصل الطلبيه ؟
البايع: المصنع موجود فالبلاد .. يعني لو بكره الصبح سويت الطلبيه .. بتوصلني العصر .. بشتغل على العبايتين العصر وبخلصهم نهاية هالاسبوع ..
فارس: حلو حلو .. 
البايع: بس العبايات اللي قبل يبيلهم وقت .. 
فارس: مو مشكله .. الرقم مسجل عندك .. اتصل اول ما تخلصهم .. 
البايع: اكيد .. 
محمد: يعطيك العافيه .. 
البايع كان توه بيرد .. الا البنت ردت بصوت مسموع ..
البنت1: الله يعافيك ..
الكل التفت عليها باستغراب .. 
فارس: يلا نطلع .. 
محمد التفت على البنت ..
محمد: حسافة اسم هلج اللي شايلته بس .. 
البنتين: ههههههه ..
البايع هز راسه على حركات البنات .. طلعوا محمد وفارس وكانوا مستغربين من اللي صار .. 
فارس: الله يستر على بناتنا .. بس كلمتك قويه ..
محمد: لان اللي قلته هاي الصج .. يعني الاهل يربون .. والعيال يستغلون .. والله حرام يشوهون سمعة اهاليهم .. 
فارس: الله يهديهم ..
محمد: اي والله الله يهديهم .. زين خلصنا ولا بعد ؟
فارس: بس بقى شي بسيط ونخلص .. 
محمد: اوكي .. 
دخلوا محل يبيع ملابس نسائيه .. 
محمد: بتاخذ لها ملابس ؟
فارس: احم .. اي 
محمد: زين ما تحس شكلنا غلط واحنا داشين المحل ؟
فارس: شعلي من الناس .. 
محمد: اموت فالواثق والله .. زين ليش ما تجيبها تاخذ على ذوقها ؟ 
فارس: لا انا ودي اخذ لها على ذوقي .. تعرف ذوقي في الملابس .. بس فالعبي ماعندي ذوق بصراحه ..
محمد: هههههه .. 
دخلوا المحل .. وتموا يتفرجون على الملابس .. شافتهم البايعه وتقدمت صوبهم ..
البايعه: ممكن اخدكم بشي ؟
فارس: مممممم .. لو سمحتي ابغي اشوف التنانير والبلايز اللي عندكم ؟
البايعه: اي تكرم .. تفضل من هون .. 
فارس ومحمد مشوا وراها .. وتمت توريهم الملابس .. اختار فارس تنورتين و 4 بلايز لمناف .. 
البايعه: كتير ذوقك حلو ..
فارس: مشكوره الشيخه ..
البايعه: في شي تاني بدكم اياه ؟
فارس: لا ..
البايعه: تفضل من هون الكاشير .. 
مشوا وراها صوب الكاشير .. دفع فارس المبلغ .. 
البايعه: بدك اغلفهم ؟
فارس: ممممم 
محمد: اي غلفيهم لو سمحتي ..
البايعه مبتسمه: تكرم .. 
غلفت لهم الملابس بطريقه حلوه .. خذوا الاغراض وطلعوا .. راحوا خذوا عشى للشباب .. ورجعوا الميلس .. تعشوا الشباب وبعدين كلن اتجه لبيته .. كانت الساعه 12 ونص بالليل .. فاطمه طلعت من غرفتها وراحت صوب الميلس تشيك على رسالة يوسف .. راحت وما لقت شي .. 
فاطمه " شو السالفه .. اليوم وامس هو عندنا .. ولا في رساله ولا شي " .. 
راحت غرفتها وهي زعلانه .. حذفت نفسها على السرير وتمت تفكر في سر تأخير الرساله .. في هالاثناء فارس كان يطالع الاغراض المغلفه اللي خذها لمناف .. خذ عطره المفضل وبخه على الكيس .. حط الاغراض على جنب واتصل بمناف .. 
مناف: هلا فديت روحك .. 
فارس: شحالج يا قلبي .؟
مناف: مشتاقه لك حياتي ..
فارس مبتسم: فديت شوقج يا قلبي .. شلون كان يومج ؟
مناف: حلو .. 
فارس: شلون حلو ؟
مناف: اليوم بعد ما رجعت من الجامعه لقيت اخواني يلعبون فالحوش بالطين .. نادوني العب معاهم .. عاد انا ما صدقت .. 
فارس: زين ..
مناف: بدلت بسرعه ورجعت لهم .. وتمينا نلعب بالطين .. فيصل ماشاءالله عليه سوا اشكال حلوه .. وتركها تجف .. ولما جينا الساعه 7 ونص نشيك عليهم .. كان شكلهم يجنن .. سوا مربع مرتب .. و سوا ريال بس شكله يضحك .. جسمه كبير وراسه صغير وملامحه يدوب تبين .. ضحكنا عليه .. احتفظت فيهم عندي .. 
فارس: ماشاءالله عليه .. 
مناف: وانت شلون كان يومك حبيبي ؟
فارس: اليوم متوتب حدي .. 
مناف: ههههه .. ليش ؟
فارس: اليوم تعشينا عشى جامد .. 
مناف: وليش تاكل هالكثر يالدب ..
فارس: ههههه .. انا دب .. حرام عليج ..
مناف: فديتك والله 
فارس: اي هاي الكلام .. مو تقولين لي دب يالدبه ..
مناف وفارس: ههههههه .. 
فارس: بكره بمر فيصل وعبود .. 
مناف: وين بتروحون ؟
فارس: يمكن اطلعهم ويمكن بس اقعد معاهم فالفريج .. 
مناف: اهاا .. زين شعندك بكره ؟
فارس: بكره مممممم .. ماعندي شغل وايد .. يمكن اطلع مع ابوي .. 
مناف: متى تبيني اقعدك ؟
فارس: قعديني الساعه 7 ونص ..
مناف: ان شاءالله فديت قلبك .. 
فارس: متى بتنامين ؟
مناف: مو الحين .. ابي ادرس بعد بكره عندي امتحان .. وبكره مو رايحه الجامعه .. 
فارس: الله يوفقج يالغاليه .. زين عيل انا بروح انام وبخليج تدرسين .. مع اني احس نفسي مو قادر انام .. 
مناف: من الاكل يالدب ..
فارس: هههههه .. انا دب .. معليه اوريج يا غصين البان .. 
مناف: هههههه .. زين فديتك خل اروح اسوي لي قهوه عشان اذاكر ..
فارس: زين يا قلبه .. شدي حيلج حياتي .. لي خذتي بريك اتصلي لي حتى لو كنت نايم عادي بقعد .. 
مناف: زين حياتي .. 
فارس: يلا يا عمري .. سلام ..
مناف: الله وياك .. 
سكرت من فارس .. وراحت تسوي لها قهوه عشان تصحصح وتذاكر عدل .. رجعت الغرفه وفتحت كتبها وتمت تدرس .. الساعه 2 ونص .. مناف تعبت من الدراسه .. خذت لها بريك .. راحت تتمشى فالبيت شوي .. طلت على امها واخوانها .. غطت عبدالله عدل وطلعت .. رجعت الغرفه واتصلت لفارس .. فارس طبعا كان يتقلب مو قادر ينام لانه مثقل بالعشى .. اول ما رن جواله ( عالي مستواه ) .. رد على طول ..
فارس: فديت حبيبتي والله ..
مناف: ما نمت يالساحر .. 
فارس: هههههه .. جنج قطعتيني اليوم .. من شوي تقولين لي يالدب .. و الحين الساحر .. 
مناف: هههههه .. انت الساحر الدب .. 
فارس: ههههه .. زين زين .. صبري علي .. 
مناف: ليش ما نمت زين ؟
فارس: من سكرت من عندج وانا اتقلب .. مب قادر انام .. 
مناف: زين قوم تمشى شوي هضم .. 
فارس: تدرين بروح البحر .. 
مناف: بسم الله .. شاللي يوديك البحر فهالليل ؟
فارس: عادي .. 
مناف: ما تخاف يطلع لك جني ولا شي ..
فارس: هههههه .. لا ما يطلع حبيبتي .. 
مناف: بعدين ظلام .. 
فارس: يلا تجهزي بمر عليج .. 
مناف: لا مستحيل اروح في هالليل .. 
فارس: انا معاج لا تخافين .. 
مناف: مستحيل ..
فارس: ههههههه .. زين حياتي خليني اقوم البس عشان اروح .. 
مناف: من صجك بتروح البحر ؟
فارس: اي .. 
مناف: لا فارس ارجوك لاتروح ..
فارس: ليش يا قلبه ؟
مناف: يمكن يصير عليك شي .. وانت بروحك محد معاك ..
فارس: قلت لج تعالي معاي ما بغيتي ..
مناف: عاااد فارس ..
فارس: فديت الدلع والله .. 
مناف: لا لاتروح .. 
فارس: حياتي بالبس وباتصل لج اول ما طلع من البيت ..
مناف: الله يخليك لاتروح ..
فارس: حياتي شو فيج .. عادي .. مو اول مره اروح .. يلا يا قلبي خليني اقوم البس ..
مناف بخضوع: زين .. 
سكر فارس وهو يضحك على مناف .. لبس شورت للسباحه لونه بيج .. وفانيله بيضه .. خذ فوطته وقرشة ماي وطلع .. وهو نازل رن جواله ( عالي مستواه ) .. رد عليها .. 
فارس: حياتي انتي .. 
مناف: الله يخليك لاتروح ..
فارس: حبيبتي انا طالع الحين .. 
مناف: يالله عليك .. والله عليك طلعات ..
فارس: هههههه .. 
ركب السياره وهو يكلم مناف .. حرك من البيت وراح صوب البحر .. اول ما وصل صف السياره ونزل .. فصخ الفانيله وهو يكلم مناف ..
فارس: ليفوتج الماي يجنن .. بارد 
مناف: زين لا تدخل تسبح .. بس تمشى على السيف ..
فارس: لا يبه .. الماي لا يقاوم .. زين حياته خليني اسبح شوي وبرجع اتصل لج .. انتي قعدي ذاكري شوي ..
مناف بخوف: هالله هالله بنفسك حبيبي ..
فارس مبتسم: تخافين علي حبيبتي ؟
مناف: والله اخاف عليك .. زين عشان خاطري لاتسبح .. 
فارس: حياتي انتي والله .. بس خليني شوي ..
مناف: امري لله .. زين انتظر اتصالك يا قلبي .. 
فارس: من عيوني .. 
مناف: الله يحفظك .. 
فارس: سلام .. 
سكرت مناف وهي تحاتي فارس .. اما فارس دخل يسبح فالبحر لان الماي كان بارد و يجنن .. خذ معاه بجلي عشان بيغوص .. تم يسبح بعيد عن السيف .. نزل يغوص وهو مسمتع بمنظر الاسماك الصغيره اللي تسبح حوله كان كل ما يوجه النور صوبها تشرد .. تم يغوض ويطلع للسطح لين سمع الاذان .. سبح راجع للسيف .. استلقى على الرمل الناعم وغمض عيونه يفكر .. تنفس بعمق وقام ينشف نفسه .. شيك على جواله وشاف مس كولات من مناف تقريبا 6 .. 
فارس " فديت عمرها " .. اتصل لها عشان يطمنها .. 
.............


مناف: واخيرا رديت .. والله خفت عليك ..
فارس: ليش خايفه يا قلبي .؟ والله اني متعود اجي هني بروحي .. واحيانا يجي معاي ولد عمي ..
مناف: زين ماخفت يطلع لك شي .؟
فارس: مثل شو ؟
مناف: ما خفت يطلع لك دول يقرصك ولا سمك القرش يعضك .. 
فارس مات من الضحك على مناف .. 
فارس: ههههههههه .. حياتي انا اسبح قريب .. هالاشياء تطلع في الاماكن العميقه .. 
مناف: زين لاتضحك علي ..
فارس: فديت قلبج والله .. 
مناف: ترا أذن ..
فارس: سمعت الاذان .. الحين بروح البيت .. زين حياتي لحظه شوي خل البس ..
مناف: زين ..
حط التلفون على السياره .. لبس الفانيه وركب السياره .. كلم مناف وهو محرك رايح صوب الشارع العام ..
فارس: هلا حياتي .. 
مناف: فديتك والله .. 
فارس: هالمنطقه تهون .. في منطقه مهجوره بعيد عن العاصمه .. مسكونه وصارت لنا فيها سوالف ..
مناف: شلون ؟
فارس: هالمنطقه فيها بيوت مهجوره صوب البحر .. وفي بيوت مهجوره شوي بعيده .. مره واحد من الشباب قال لنا ان احد البيت المهجوره اللي بعيده عن البحر .. فيها جن .. وانه لما دخل كان حد يحذف عليه حصى .. قلنا خل نروح نشوف .. ولما رحنا ما شفنا ولا سمعنا شي .. 
مناف بخوف: زين ..
فارس: ولد عمي كان مشغل ليتات السياره .. وكانت الاضاءه منعكسه على الطوفه .. واحنا طالعين من البيت اللي قال عنه الريال .. الا شفنا ظل على الطوفه .. كان واحد يمشي ورانا بس لما التفتنا ورانا ما شفنا حد .. الظلال بس على الطوفه .. 
مناف: وااااي .. شسويتوا ؟
فارس: شسوينا .. ركبنا السياره وماتشوفين الا غبرتنا .. حسيت بقشعريره في جسمي .. و ولد عمي بطل عيونه مصدوم من اللي يشوفه .. 
مناف: يمه يخوف .. زين ليش تروحون هناك ؟
فارس: فضول .. 
مناف: والله انت عليك طلعات .. 
فارس: ههههه .. 
مناف: زين انا بروح انام شوي قبل ما قعد اخواني للمدرسه .. وابي ادرس بعد .. 
فارس: زين فديت قلبج حياتي .. ولا تنسين تقعديني 7 ونص ..
مناف: ان شاءالله حبيبي .. 
فارس: سلام ..
مناف: مع السلامه .. 
مناف نامت بعد ما سكرت من فارس .. اما فارس رجع البيت وخذ لك شور وراح المسيد .. وهو راجع شاف ابوه وجاسم وعبدالعزيز .. 
بوفارس: وين كنت ؟
فارس: رحت البحر ..
جاسم: ليش ؟
عبدالعزيز بعبط: رايح يلقط فقع فالبحر ..
جاسم ببرأه: في فقع فالبحر ؟!
فارس: اي في .. وجبت لكم وايد بعد ..
بوفارس: لا تقعدون تكذبون على الولد .. 
فارس وعبدالعزيز: هههههههه 
جاسم: شو السالفه .. 
بوفارس: ما عليك منهم .. 
دخلوا البيت وهم يضحكون .. بوفارس خذ جاسم لغرفته ونام معاه .. عبدالعزيز راح غرفته ونام على طول .. فارس دخل غرفته شيك على جواله ولقى مسج من مناف .. رد على المسج .. ونام بهدوء .. 
يوم جديد بشمسه اللي نورت الارض .. تفتح الجوهره عيونها وتشوف ابراهيم نايم جنبها .. ابتسمت وقامت بنشاط .. خلصت روتينها اليومي .. وراحت تجهز الريوق حق زوجها .. رجعت الغرفه عشان تقعده من النوم .. قربت منه وغلغلت اصابعها في شعره .. 
الجوهره بهمس: حبيبي يلا قوم ..
ابراهيم: هممممم ..
الجوهره: فديت هالصوت والله .. قوم فديت قلبك .. 
ابراهيم يرد عليها وهو مغمض عيونه ..
ابراهيم: بس خمس دقايق ..
الجوهره باسته على جبهته ..
الجوهره: لا حياتي مافي خمس دقايق .. 
ابراهيم فتح عيونه بكسل وهو مبتسم .. 
ابراهيم: فديت هالويه الحلو .. 
الجوهره مبتسمه: حياتي والله .. يلا قوم فديت قلبك .. 
ابراهيم قعد على السرير والجوهره جنبه .. حاطه يدها على كتفه .. 
الجوهره: قوم على ما جيب الريوقف فوق .. 
ابراهيم: ان شاءالله حبيبتي .. 
طلعت الجوهره من الغرفه وراحت تجيب الريوق .. اما ابراهيم قام يخلص روتينه اليومي .. طلع من الغرفه وشاف الريوق على الطاوله .. والجوهره كانت ترتب الطاوله .. قرب منها ابراهيم وطوقها بذراعينه ..
ايراهيم: صباح الورد يا عروسه ..
الجوهره: هلا وغلا .. صباحك عسل يا قلبي ..
ابراهيم: فديت روحج والله .. شالريوق الزين ..
الجوهره: بالعافيه فديت قلبك .. تبي شاي احمر ولا حليب ؟
ابراهيم: حليب فديتج ..
صبت الجوهره الحليب حق زوجها وقربت له الصحون .. 
الجوهره: حبيبي بلبس وبجيك .. لاتخلص عني الاكل .. 
ابراهيم والجوهره: هههههه .. 
الجوهره راحت تلبس .. وابراهيم شرب الحليب وكان ينتظرها عشان يتريقون مع بعض .. طلعت من الغرفه وقعدت مع زوجها وتريقوا مع بعض .. بعد الريوق لبسوا وركبت الجوهره مع ابراهيم عشان يوصلها المدرسه .. واليوم هو اول يوم لها دوام بعد شهر العسل .. وصلها ابراهيم وراح دوامه .. 
في بيت اهلها يوسف فتح عيونه وهو يفكر في فاطمه .. 
يوسف " فديت قلبها .. انتظر ردها على احر من الجمر .. وان شاءالله تعجبها المفاجأه .. مع ان خاطري اشوف ردة فعلها وهي تقرى المفاجأه .. فديت ضحكتها والله " .. قام من السرير وخلص روتينه .. نزل وكانت هنادي تسولف مع خالها .. 
يوسف: مرحبا ..
سلمان: عليكم السلام .. 
الكل: هههههه ..
يوسف: امس متعشي مع الشباب وكثرنا .. والله بالعافيه نمت امس .. حسيت نفسي ثقيل .. حتى ما قدرت اتقلب 
هنادي: شدعوه ما كلين خروف ؟
يوسف: لا شنو خروف .. والله كلنا عشى جامد .. فارس ذي مخرب ..
سلمان: ياكل اكثر منكم ولا يمتن .. 
يوسف: لانه على طول محافظ .. الرياضه والتمرين ما يتركهم .. 
سلمان: ماشاءالله عليه .. 
هنادي: يوسف اسوي لك سندويش ؟
يوسف: لا ارجوج .. بس سوي لي شاي نعناع سكر زياده فديتج ..
هنادي: ان شاءالله .. 
كعادته يوسف .. خذ كوب الشاي وطلع .. تم سلمان شوي مع هنادي وبعدين طلع وراح شغله .. هنادي شافت الساعه .. كانت تشير الى 7 بالضبط .. 
هناي: خل اقعد نواف فديته .. اتصلت له .. رد وهو نعسان ..
هنادي: صح النوم .. 
نواف: هلا حبيبتي .. 
هنادي: قوم يالكسلان .. 
نواف مبتسم: آآآه .. ان شاءالله بقوم .. 
هنادي: انتظر اتصالك لي صحصحت فديتك ..
نواف: ان شاءالله .. 
نواف قام من السرير وتم يتمدد وهو حاس بالتعب .. نزل تريق ولبس .. وهو طالع اتصل في هنادي .. 
هنادي: هلا والله ..
نواف: شحالج حبيبتي .؟
هنادي: طيبه .. ها صحصحت فديتك ..
نواف: اي مصحصح .. تريقت مع الوالده .. وطلعت .. 
هنادي: وين بتروح الحين ؟
نواف: اول شي بروح الشركه .. وعلى الساعه 9 ونص او 10 بروح المكتب .. بشوف المحل لان بتوصل بضاعه جديده اليوم .. 
هنادي: اهاا .. 
نواف: زين حبيبتي وحشتيني ودي اشوفج اليوم ..
هنادي: مممممم .. حياك اليوم فديتك ..
نواف: فديت هنودتي والله .. تامريني على شي وانا جاي ؟
هنادي: لا فديتك .. 
نواف: لا ما يصير اجيج خالي .. 
هنادي: فديتك والله ماله داعي .. 
نواف: متى بتروحين الجامعه اليوم ؟
هنادي: اليوم عندي محاضرتين بس .. وحده الساعه 11 والمحاضره الثانيه الساعه 3 .. 
نواف: امر واوديج فديتج ؟
هنلدي: لا حبيبي الدريول موجود .. بعدين لازم ارجع عشان اسوي لك عشى .. 
نواف: لا مابي شي فديتج .. بس ابي اقعد معاج ..
هنادي: لا اليوم بسوي لك خوش عشى ..
نواف: والله انج مدلعتني ..
هنادي: تستاهل فديتك ..
نواف: يا بعد قلبي والله .. زين حبيبتي انا وصلت الشركه .. خل اروح المكتب اشوف وش ينتظرني من شغل .. بس افضى برجع اكلمج حياتي .. 
هنادي: زين فديتك .. 
نواف: بقولج حبيبتي ..
هنادي: هلا ..
نواف: قبل ما تروحين الجامعه دقي علي ..
هنادي مبتسمه: ان شاءالله .. 
سكر نواف وهو فرحان .. دخل الشركه يباشر اشغاله .. اما هنادي على طول اتصلت باختها .. 
هنادي: هلا والله جوجو ..
الجوهره: هلا حبيبتي .. 
هنادي: شحالج اختي ؟
الجوهره: تمام .. وانتوا شمسوين ؟
هنادي: تعرفين بدونج نحسن الوضع غريب .. 
الجوهره: بدوني وتحسون جي .. عيل لي رحتي بيت ريلج شبيسون هالعزابيه ..
هنادي: ههههه ..
الجوهره: هههههه .. ما رحتي الجامعه اليوم ؟
هنادي: مو الحين .. 
الجوهره: اهااا ..
هنادي: ماعندج حصه الحين ؟
الجوهره: لا عندي ثالثه .. من شوي واصله .. 
هنادي: زين جوجو .. اليوم نواف بيجيني .. وعاد قلت ابي اتفنن له .. شتقترحين علي ؟
الجوهره: فديت السنعه والله .. 
هنادي: ههههه .. لازم .. 
الجوهره: اكيد لازم .. هاي بوالعيال .. دلعيه من عندج غيره تدلعينه ..
هنادي: ههههه .. على قولتج .. زين ما قلتي لي وش اسوي له ؟
الجوهره: تبين تغثينه انتي ولا عادي ..
هنادي: هههههه .. جوجو شنو اغثه .. حرام عليج ..
الجوهره: هههههه .. الله يوفقج وياه يا هنوده .. 
هنادي: اختي مو وقته هالكلام .. عطيني اقتراحاتج .. 
الجوهره: زين زين .. ممممممم .. سوي له سلطه خفيفه .. وسوي شوريه سنعه من شورباتج المشهوره .. والطبق الرئيسي خل يكون مممممم .. سوي له معكرونه او خلطة الدياي الخطيره اللي تسوينها .. اللي بالفرن .. عرفتيها ؟
هنادي: اي عرفتها .. زين بسوي له سلطه بالجبن .. وبسوي له شوربه .. والطبق الرئيسي بيكون خلطة الدياي بالفرن .. حلو حلو .. خل اقول للخدامه تجهز لي الاغراض من الحين عشان اول ما رجع من الجامعه ابدى .. 
الجوهره: فديت اختي والله .. 
هنادي: شعبالج .. 
الجوهره وهنادي: ههههههه 
هنادي: مشكوره اختي الغاليه .. ما عطلج عن شغلج ..
الجوهره: حاضرين لج الشيخه هنادي بنت خليفه .. 
هنادي: مع السلامه حبيبتي ..
الجوهره: وداعة الله .. 
سكرت هنادي من اختها وراحت توصي الخدامه عشان تجهز لها الاغراض .. 
في بيت بومحمد الوضع غير .. بومحمد يصارخ عشان الكل يقوم .. واللي مغلبه مع النوم هو فهد الكسول .. 
بومحمد: عيزت مع هالولد .. 
محمد مبتسم: فهد والاجر على الله .. وباس راس ابوه .. صبحك الله بالخير ..
بومحمد: هلا والله يبه .. الله يصبحك بالنور والسرور .. 
محمد: هات اسماء عنك يبه ؟
بومحمد: لا خلها عند ابوها .. امسك هالكسلان فهود .. 
محمد: ههههه .. ان شاءالله .. 
نزل بومحمد وهو شايل اسماء .. ومحمد وراه ماسك فهد .. دخلوا المطعم وام محمد كانت داخله معاهم وهي شايله الريوق والخدامه وراها .. 
ام محمد: وين سلطان والريم ؟
محمد: جاين .. باس راسها .. شحالج الغاليه ؟
ام محمد مبتسمه: الحمدلله يبه .. عطني فهد فديته .. 
ام محمد خذت فهد في احضانها وحضنته .. ودته الحمام عشان تغسل ويهه وتبدل ملابسه .. اسماء الدلوعه كانت في حضن ابوها نايمه بسلام .. دخلت الريم و وراها فاضل وعلي .. كلهم سلموا على ابوهم وقعدوا على الطاوله 
بومحمد: وين سلطان ؟
الريم: يبه سلطان حرارته مرتفعه .. 
بومحمد بخوف: سمالله عليه .. كم حرارته ؟
فاضل: 37.5 يبه .. 
بومحمد: علي يبه قوم ناخذ ابوك المستشفى يلا .. 
علي: ان شاءالله يبه .. 
بومحمد: الريم يبه تعالي اخذي اختج .. قعديها شوي شوي ولاتزعجينها .. 
الريم: ان شاءالله يبه .. خذت اسماء من عند ابوها وقعدت مكانها .. 
فاضل: يكسر خاطري ابوي لما يتصرف بهالطريقه ؟
محمد رفع حاجب: شلون ؟
فاضل: شفته شلون كان خايف على سلطان .. وقام على طول من سمع انه حرارته مرتفعه ..
محمد: حنون بومحمد .. 
الريم خنقتها العبره وكانت بتصيح ..
الريم: فديت ابوي والله .. الله يخليه لنا .. 
الكل: آمين ..
الريم: فاضل: روح قول لامي ان سلطان تعبان .. 
محمد: مكبرينها ليش .. كلها الا حراره مرتفعه .. 
الريم: لازم امي تعرف .. 
فاضل: الحين بروح اقولها .. 
بومحمد طار فوق عند ولده .. دخل عليه الغرفه .. 
بومحمد: سلطان يبه شو فيك ؟
سلطان: يبه جسمي يعورني .. بردان ..
بومحمد: سمالله عليك يالغالي .. قوم البس فديتك بنروح المستشفى .. 
سلطان: ماقدر .. 
بومحمد: زين انا بليسك .. 
طلع له ثوب من الكبت ولبسه عالسريع .. دخل عليهم علي .. مسك سلطان ونزلوا تحت .. اما محمد كانت ميته من الخوف .. 
ام محمد: سمالله على ولدي .. شو فيه .؟
بومحمد: حرارته مرتفعه .. الحين بنوديه المستشفى ..
ام محمد: طمنوني الله يرضى عليكم .. 
علي: ان شاءالله يمه .. ولا يهمج .. 
طلع بومحمد وعلي وسلطان متجهين للمستشفى .. اما الباقي كملوا روتينهم بشكل طبيعي .. ام محمد كانت وايد تحاتي وخايفه .. 
ام محمد: محمد يمه اتصل شوفهم ؟ 
محمد: يمه توهم طالعين من البيت .. ما يمديهم يوصلون .. بعدين هم بيتصلون لنا .. 
ام محمد: الله يرضى عليك اتصل طمن قلبي .. 
محمد طلع تلفونه من جيبه: ولا يهمج الغاليه .. اتصل فيهم .. 
اتصل محمد ورد عليه علي .. 
محمد: ها بشروا ؟
علي: تونا واصلين .. والدكتور توه بيكشف عليه .. 
محمد: زين هاك امي وقولها هالكلام .. 
علي: عطني اكلمها .. 
ام محمد: فديت عمرك يا علي طمني على اخوك .. 
علي: فديت قلبج الغاليه .. ما عليه شر .. الدكتور توه بيشوفه .. واول ما يطلع من عنده الدكتور باتصل اطمنكم 
ام محمد: زين لا تتأخر انتظر اتصالك .. 
علي: علىهالخشم الغاليه .. 
ام محمد: فديت خشمك يبه .. 
عطت محمد التلفون .. 
محمد: شو قالج ؟
ام محمد: توه الدكتور يكشف عليه .. 
محمد: قايل لج انا .. ان شاءالله ما عليه شر .. 
ام محمد: الله يشفيه .. 
طلع فاضل وخذ الريم واسماء معاه .. فهد طلع مع محمد .. 
بيت بوفارس .. كلن قام وراح شغله .. الا مريم وفارس .. مريم عندها محاضره متأخره .. اما فارس فكان نايم وبيقعد على اتصال مناف .. 
الساعه 7 ونص بالضبط رن جوال فارس ( عالي مستواه ) .. فتح عيونه بتعب .. خذ الجوال ورد .. 
فارس: هلا حياتي ..
مناف: حبيبي انته .. 
فارس فتح عيونه: ايه عليج يا قلبي .. 
مناف: متى نمت حبيبي ؟
فارس: نمت الساعه 5 .. بعد ما رجعت من المسيد .. 
مناف: فديت روحك .. زين يلا قوم صارت الساعه 7 ونص .. 
فارس قعد على السرير: زين يا قلبي .. 
مناف: كلمني لي فضيت .. 
فارس: ان شاءالله .. 
سكرت من فارس وجابلت كتبها .. اما فارس قام على طول عشان بيطلع مع ابوه .. طلع فارس مع ابوه وخلصوا اشغالهم .. رجعوا البيت تغدوا وبعدين قيلوا .. قبل أذان المغرب دخل جاسم يقعد فارس للصلاه .. قام فارس وراح المسيد يصلي معاهم ..بعد ما رجع من المسيد اتصل بفيصل .. 
فارس: السلام عليكم ..
فيصل: عليكم السلام .. 
فارس: شحالك فيصل ؟
فيصل: الحمدلله .. ها متى بتمرنا ؟
فارس: بعد شوي ..
فيصل: زين ننتظرك ..
فارس: زين تبون شي وانا جاي ؟
فيصل: لا تسلم .. 
فارس: زين .. لو بغيتوا شي دقوا علي قبل ما اوصل .. 
فيصل: ان شاءالله ..
فارس: بارك الله فيك .. يلا عيل .. سلام 
فيصل يقلد فارس: سلام ..
سكر من فيصل واتصل بصديقه الروحي محمد .. 
محمد: واااي على هالصوت الحلو ..
فارس: ههههه .. فديت الغزل انا ..
محمد: اموت فالدلع والله ..
فارس: يا ويل حالي .. ماستحمل كلامك حمودي .. 
محمد وفارس: هههههه 
فارس: شحالك الغالي ؟
محمد: طيب .. واعلومك ؟
فارس: متكسر حدي .. 
محمد: ليش ؟
فارس: رحت البحر الفجر .. ومانمت عدل .. ومحاوط مع الولد من الصبح ..
محمد: صج انك خاين ..
فارس: ليش ؟
محمد: تروح البحر بدوني ..
فارس: اما فاتك البحر .. كان الماي بارد يجنن .. 
محمد: لا تقهرني مع ويهك .. وليش ما تتكلم ؟
فارس: ما كنت مخطط للروحه والله .. 
محمد: بس عرفت .. 
فارس: شو عرفت؟
محمد: هاي وحده من طلعاتك ..
فارس: ههههههه .. 
محمد: زين قولي وين بتروح اليوم ؟
فارس: الحين بروح حق عبود وفيصل .. 
محمد: بتطلعهم ؟
فارس: ماعتقد .. وانت ؟
محمد: عازم الاهل على العشى .. 
فارس: يعني ما بشوفك اليوم حمودي .؟
محمد: الا بشوفك يا بعد كلي ..
فارس: طمنتني .. واااي يا قلبي ..
محمد وفارس: هههههه 
محمد: الوعد فالشيشه الساعه 11 ونص .. 
فارس: شو هالعشى الجامد ؟
محمد: ههههه .. زين ما طول عليك روح خلص مشوارك ولنا لقاء ..
فارس: فديت اللي انحرج والله .. 
محمد: فروس سكر احسن لك ..
فارس: هههههه .. سلام يا قلبي ..
سكر فارس وهو ميت من الضحك على محمد .. اتجه لبيت مناف .. تلاقى مع فيصل وعبدالله وقعد معاهم تقريبا ساعه ونص .. 
الساعه 8 محمد كان واقف جدام المرايه يعدل غترته .. وساره واقفه جنبه وتكحل عيونها .. 
محمد: شفتي احلى من ريلج ؟
ساره: يا مغرور ..
محمد يستعبط: تنكرين اني مو وسيم ومافي بوسامتي ..
ساره: مشكله الغرور ..
محمد: ليش تتهربين من كلامي .. اعترفي اني اوسم انسان بالعالم ..
ساره تضحك على كلام ريلها .. 
ساره: شو فيك مره وحده اغتريت ؟
محمد: آآه .. فديت وسامتي .. بس خلاص ماقدر اشوف نفسي زياده فالمرايه .. اخاف احسدني ..
ساره: ريلي استخف اليوم .. 
محمد: ههههههه .. فديت سويره والله .. انتي اجمل من خلق ربي ..
ساره: فديت روحك يا محمد .. بس بعد ما راح اقولك انك وسيم ..
محمد: آخ صدتيني .. على بالي بجيب راسج بهالكلام .. 
ساره ومحمد: ههههههه .. 
محمد: جاهزه حبيبتي ؟
ساره: بس البس عبايتي .. 
محمد: عيل بروح اوصي الريم على اليهال ..
ساره: انا خليت اليهال عند عمتي .. 
محمد: ليش ؟
ساره: البنت عندها امتحانات .. 
محمد: اي ي ي .. زين عيل بروح اشوفهم وبنتظرج تحت ..
ساره: زين فديتك .. 
نزل محمد عند امه .. وتم يلاعب عياله على ما تنزل زوجته .. 
محمد: شو اخبار سلطان الحين ؟
ام محمد: الحمدلله رب العالمين الحين احسن من الصبح ..
محمد: الحمدلله ..
ام محمد: شلون امورك فالشغل ؟
محمد: الحمدلله كل شي تمام .. 
ام محمد: الله يوفقك .. 
محمد: تسلمين لي الغاليه .. 
دخلت ساره وهي مبتسمه .. 
ساره: محمد انا جاهزه ..
محمد: يلا مشينا .. 
ساره: عمتي في خاطرج شي ؟
ام محمد: لا فديت قلبج .. روحوا تونسوا .. 
ساره: ان شاءالله .. 
محمد: مع السلامه .. حبيبي نصوري .. حبيبي نيوفي .. مووووح ..
ام محمد: روح لا يتعلقون فيك ..
محمد: زين ..
طلع محمد وطلعت ساره وراه .. راحوا يتعشون فالمطعم .. كانوا يسولفون بوناسه .. 
ساره: محمد فديتك بقولك شي ..
محمد: قولي فديت روحج ..
ساره: محمد انا حامل ..
محمد بطل عيونه .. ما كان مصدق اللي يسمعه .. 
محمد: ساره لا تلعبين باعصابي .. والله بامسج وبحضنج قدام الناس اللي بالمطعم .. 
ساره: عاد محمد .. ليش تقول جي ..
محمد: احلفي انج حامل ..؟
ساره: والله يا محمد .. 
محمد: فديتج والله يا سارونتي الحلوه .. 
ساره: فديت قلبك يا محمد .. يعلني اشوفك دوم مستانس .. 
محمد: ودي اطير من الفرحه .. 
ساره: حياتي والله .. 
تم محمد بسولف مع ساره وهو طاير من الفرح .. خبر حملها ونسه وايد .. خلصوا من المطعم .. ورجعوا البيت على الساعه 10 ونص تقريبا .. اول ما دخلوا الحوش .. 
ساره: بتطلع فديتك ؟
محمد: لا مو الحين .. مواعد الشباب الساعه 11 ونص .. 
ساره: عيل وين بتروح الحين ؟
محمد مبتسم: بنزل معاج يا احلى ساره ..
ساره انحرجت ونزلت من السياره بسرعه .. محمد تم يطالعها وهو مبتسم .. بند السياره ونزل وراها .. دخل الغرفه ولقاها تعلق عبايتها وشيلتها .. قرب منها وحضنها بقوه .. 
محمد: مبروك يا حبيبتي .. 
ساره: فديتك يا محمد .. انا اللي ابارك لك ..
محمد: والله مستانس على هالخبر الحلو .. 
ساره: مو خاطرك يجون توأم .. ؟
محمد: والله ياليت يجون توأم بنات ..
ساره: ههههه .. عاد شو بتسميهم ؟
محمد: انتي شو الاسامي اللي فبالج ؟
ساره: ممممممم .. عاجبني اسم الريم .. 
محمد: عاد اختي الريم .. 
ساره: والله حلو .. 
محمد: زين و توأم الريم ؟
ساره: ممممم .. توأم الريم انت تسميها ؟
محمد: توأم الريم نسميها نوف .. 
ساره: حلو نوف .. 
محمد: الريم ونوف .. الله محلاهم والله .. 
ساره: زين لو كانوا اولاد ؟ 
محمد: ممممم .. بسمي واحد منهم فارس .. 
ساره: ياحبك لفارس .. 
محمد: تغارين منه ؟
ساره: ههههههه .. اي اغار منه وايد ..
محمد وساره: ههههههه .. 
محمد: زين انتي اختاري اسم توأم فارس .. 
ساره: ممممم .. توأم فارس هو محمد .. 
محمد: هههههه .. 
ساره: شو رايك ؟
محمد: حلو والله محمد بن محمد .. وفارس بن محمد .. 
ساره: زين احنا نقول توأم على كيفنا .. يمكن ما يجون توأم .. 
محمد: بس عندنا options اسامي .. بنات قلنا نوف والريم .. وشباب فارس ومحمد .. 
ساره: ههههه .. 
محمد حضنها لصدره بقوه وباسها على راسها .. 
محمد: الله يسعدج على هالخبريه الحلوه اللي قلتيها لي .. 
ساره: ان شاءالله اشوفك دوم مستانس .. زين قوم روح حق ربعك .. 
محمد: تمللتي مني .. افااا ..
ساره: هههههه .. لا بس ابي اخذ شور وارقد اليهال .. 
محمد: اخاف ترقدين اليهال بس ..
ساره: شو قصدك ؟
محمد: اخاف تاخذين شور وتنامين مع اليهال .. 
ساره: هههههه .. 
محمد: فديت هالضحكه والله .. زين بس طلعي لي ثوب وغتره بيضه .. 
ساره: ان شاءالله .. 
محمد فصخ الثوب اللي عليه .. ولبس اللي طلعته له ساره .. سلم عليها وطلع من البيت رايح الشيشه للشباب ..



وهو فالطريق اتصل بفارس .. 
فارس: هلاوغلا .. 
محمد: حياتي وقلبي و روحي والله .. 
فارس: لا العشى سوا فيك شغل ..
محمد: ههههههه .. 
فارس: لا اشك انك رحت تتعشى ..
محمد: بسك يا فروس .. 
فارس: ان شاءالله طال عمرك .. 
محمد: وين انت ؟
فارس: فالشيشه .. 
محمد: من هناك ؟
فارس: الشباب كلهم تقريبا .. سلمان ونسايبه .. اخوانك .. وعزيز اخوي .. 
محمد: خلود معاكم ؟
فارس: لا .. كلمته وقالي انه مشغول .. تعرفه العيار ..
محمد: شغال على التلفون .. 
فارس: ههههه .. انا قايله .. لو نزل مستوى اختي فالجامعه بحرمه منها .. 
محمد: هههههه ..
فارس: متى بتجي ؟
محمد: انا فالدرب .. 
فارس: زين لا تتأخر ترا ذبحني الشوق ..
محمد: واااي فديت شوقك والله .. 
فارس: زين حبيبي انتظرك ..
محمد: سلام فديتك .. 
كمل دربه رايح الشيشه .. وصل ونزل لهم .. اول ما دخل سلم عليهم رافع يده من بعيد .. 
محمد: سلاااام شباب ..
الشباب: هلاااا ..
قرب منهم وسلم عليهم فرد فرد .. 
محمد: شحالكم يا حلوين ..؟
سلمان: الله يالدنيا .. الحين احنا صرنا حلوين ..
الكل: ههههه .. 
فارس: شو اطلب لك بونايف ؟
محمد: ابي شاي احمر بالنعناع .. وابي كوكتيل .. 
سلمان: حالته صعبه الولد .. 
الكل: هههههه .. 
محمد: هههه .. الا بطير من الوناسه .. 
سلمان: الله يديم الفرح والوناسه .. 
محمد: الله يسلمك .. وعقبالك .. 
سلمان فهم قصد محمد .. 
سلمان بهمس: مبروك ..
محمد مبتسم: الله يبارك فيك .. والفال لك .. 
سلمان اكتفى بابتسامه .. 
يوسف كان قاعد جنب محمد .. التفت عليه محمد بابتسامته اللي تذبح .. 
محمد: حيالله بوخليفه .. 
يوسف مبتسم: الله يحيك ..
محمد قدم ليوسف الشيشه .. ويوسف رفضها ..
يوسف: مشكور حبيبي .. 
سلمان: ما يدخن ولا يشيش .. 
محمد: ماشاءالله عليك .. 
يوسف: استغرب منكم .. 
فارس: ليش ؟
يعني انت ما تدخن .. ولا محمد .. بس تشيشون .. 
فارس: انا الزقاره ماحب طعمها .. الشيشه شي ..
الكل: هههههه 
يوسف كان قاعد معاهم بجسده .. بس عقله مع فاطمه .. كان يفكر فيها وينتظر ردها على رسالته اللي تركها لها في نفس المكان اللي متفقين عليه .. 
يوسف " ليش للحين ما ردت علي ؟ شاللي شاغلها ؟ في آخر رساله منها ذكرت ان عندها 4 امتحانات ورا بعض بس مو الحين يعني على بداية الاسوع الجاي .. ممممم .. انتظر ردها فديت قلبها الغاليه " .. 
عبدالعزيز لاحظ شرود يوسف .. تموا الشباب قاعدين فالشيشه لين الساعه 1 بالليل .. بعد السوالف والوناسه كلن توجه لبيته .. 
اليوم السبت .. موعد استلام العبي .. اتصل البايع لفارس .. كانت الساعه 4 العصر .. 
البايع: السلام عليكم اخ فارس ..
فارس: وعليكم السلام .. اي نعم معاك فارس .. تفضل الشيخ ..
البايع: حبيت اخبرك ان العبايتين جهزوا .. تقدر تمر تاخذهم اي وقت .. 
فارس: جزاك الله الف خير .. بمرك اليوم الساعه 8 بالليل .. 
البايع: حياك الله ..
فارس: الله يحيك .. سلام .. 
البايع: عليكم السلام .. 
اتصل بمحمد عشان يروحون مع بعض .. 
محمد: هلا وغلا فروسي ..
فارس: حبيبي والله حماده .. الساعه 8 لازم اروح اخذ الاغراض ..
محمد: اي اغراض ؟
فارس: العبي اللي فصلناهم ذاك اليوم ..
محمد: اي ي ي .. حاضرين لك الشيخ .. بس بشرط ..
فارس: انت تامر امر .. 
محمد: بعد ما ناخذ الاغراض .. نروح البحر .. الجو اليوم ما يتعوض ..
فارس: حاضرين لك الغالي .. ما طلبت شي ..
محمد: زين جهز ملابسك .. وانا بجهز ملابسي .. 
فارس: ولا يهمك الشيخ بونايف بن محمد .. 
محمد: هههههه .. حلوه منك .. 
فارس: ادري انها حلوه مني ..
محمد: هههه .. زين شوف الريم تبي تجيكم اليوم .. بنزلها وبركب معاك .. 
فارس: حلو .. الساعه كم بتجي ؟
محمد: الساعه 6 تقريبا .. 
فارس: زين .. 
محمد: يلا حبيبي .. 
فارس: سلام .. 
في غرفة ايمان البنات متجمعين .. 
ايمان: متى بتجي الريم ؟
مريم: قالت بعد المغرب .. 
فاطمه: زين بنطلع ؟
مريم: تبون نطلع ؟
ايمان: اي خل نلفلف شوي ..
فاطمه: اذا بنلفلف نروح مع ريال .. 
مريم: صح ..
ايمان: زين نروح مع ماما .. 
فاطمه: ممممم .. زين روحي شوفيها .. اذا وافقت بنطلع ..
ايمان: زين .. 
طلعت ايمان عشان تستأذن من امها .. ومريم وفاطمه تموا يسولفون .. 
مريم: فطيم ..
فاطمه كانت منسدحه على السرير ومغمضه عيونها .. 
فاطمه: هلا حبيبتي ..
مريم: شو رايج بمناف ؟
فاطمه فتحت عيونها والتفت على مريم ..
فاطمه: مناف ! .. شو فيها ؟
مريم: شو رايج فيها ؟ 
فاطمه: ممممم .. والله تنحب .. الواحد يرتاح لها .. 
مريم: زين تحسينها تناسبنا ؟
فاطمه عقدت حواجبها: شلون ؟ 
مريم: يعني لو خطبناها حق عبدالعزيز .. 
فاطمه: ممممم .. ما تناسب عزيز .. احسها تناسب فارس اكثر .. لانها جميله .. وفارس فديته مزيون .. 
مريم: يمكن ليش لأ .. زين ليش ما نرشحها لفارس ؟
فاطمه: والله فكره .. بس احنا مانعرف عنها شي كلش .. 
مريم: زين نسأل ليش لأ .. 
فاطمه: والله مادري .. بس شوفي اللي لاحظته على مناف انها وايد بسيطه .. 
مريم: زين شو فيها ؟
فاطمه: ما فيها شي .. وانا ماعندي مشكله من هالناحيه .. بس تعرفين ماما شلون .. 
مريم: نحاول نكلمها .. بعدين شنبي بفلوس البنت .. 
فاطمه: انتي تقولين جي .. بس ماما لا .. 
مريم: شوفي خل نحاول .. شو رايج نعزم مناف على بيتنا .. ونخلي فارس يشوفها من غير ماهي تدري .. ونشوف رايه فيها .. 
فاطمه: حلو .. والله انج خطير يا مرايم .. 
دخلت عليهم ايمان .. 
فاطمه: شو قالت ماما ؟
ايمان: تقول ما عندها مشكله بتودينا .. 
مريم: زين قولوا وين بتروحون ؟
فاطمه: نروح كوفي شوب ؟
ايمان: لا ماما تتملل .. 
مريم: زين خل ابوي بعد يجي معانا .. عشان امي تسولف معاه واحنا بعد نستانس .. 
فاطمه: ايمانو روحي شوفي بابا ..
ايمان: اففففف .. مسويني مطراش .. 
مريم وفاطمه: هههههه ..
طلعت ايمان وراحت تقول لابوها يوديهم .. 
مريم وفاطمه كملوا موضوعهم .. 
فاطمه: شو اللي خلاج تفكرين في مناف ؟
مريم: وايد ارتحت لها وحبيتها .. 
فاطمه: والله انها تستاهل هالبنت .. 
مريم: زين انتي بكره اخذي رقم جوالها .. وخلي الباقي علي .. 
فاطمه: بتطلعين اسمها ؟
مريم: اي بخلي خالد يسأل عنها وعن اهلها .. 
فاطمه: اوكي .. 
مريم: احسها وايد حبتج .. 
فاطمه: وانا بعد بعد حبيتها .. وتصدقين حمستيني اني اخذ رقمها .. احس انها وفارس لايقين لبعض ..
مريم مبتسمه: لو الله كتبهم من نصيب بعض .. تتوقعين انتاجهم بيكون حلو ؟
فاطمه: هههههه .. مريوم عليج سوالف ..
مريم: هههههه .. من صجي .. يعني مناف بيضه وشعرها اسود .. وعيونها نعسانه وسوده .. خشمها سلة سيف البنت جذابه وملفته .. وفارس فديته وسيم .. عيونه تذبح .. هيئته كلها على بعضها خطيره .. لو جابوا عيال اتوقع عيالهم مافي مثلهم بالعالم .. 
فاطمه: اي والله .. 
مريم: الله يكتب اللي فيه الخير لهم .. 
دخلت عليهم ايمان .. 
ايمان: بابا قال اوكي .. بس يقول لبسوا من الحين عشان ما نتأخر ..
مريم: زين .. خل اتصل بخالد واقوله ..
فاطمه: مشكله الحين تستأذن من الريل ..
ايمان: اي والله .. الحين لو بتجي غرفتي بتتصل لخالد تستأذن منه ..
مريم: مالت عليكم ..
فاطمه وايمان: هههههههه .. 
طلعت مريم من الغرفه وهي تكلم خالد .. 
مريم: شلونك حبيبي ؟
خالد: طيب فديتج .. انتي شو مسويه ؟
مريم: تمام .. خالد ..
خالد: يا عيونه .. 
مريم ابتسمت: ممكن اطلع مع خواتي وامي ..؟
خالد: وين بتروحين حبيبتي ؟
مريم: بنروح كوفي شوب .. ابوي بيجي معانا .. والريم اختك بعد ..
خالد: زين حبيبتي روحي وتونسي .. بس هالله الله بنفسج الغاليه ..
مريم: ان شاءالله فديت روحك .. و مشكور يا خالد .. 
خالد: بعد عمري انتي .. لي رجعتي اتصلي لي .. 
مريم: ان شاءالله .. يلا مع السلامه حبيبي ..
خالد: الله وياج حبي .. 
سكرت من خالد وراحت تلبس .. خلصت وراحت عند ايمان .. 
مريم: ما لبستي للحين ؟
ايمان: بس بصلي وبلبس .. وبعدين ريمو ما جات للحين .. 
الا الريم داخله وتخوف مريم ..
الريم: بوووو .. انا وصلت ..
مريم تخرعت وايمان والريم ماتوا عليها من الضحك .. 
مريم: وجع يالدبه خوفتيني .. 
الريم: ههههه .. شكلج روعه وانتي متخرعه .. بس يبيلج خالد يشوفج ..
ايمان: عاد خالد مدلعها سكتي يا ريم ..
الريم: لا والله .. هاتي ما عندج يا ايمان بنت عمي محمد .. 
مريم: سكتوا بس .. 
الريم وايمان: هههههه .. 
فارس سمع ضحكهم ودخل عندهم .. ما كان يدري ان الريم معاهم .. 
فارس: يه يه يه .. شو هالضحك .؟
الريم اول ما شافت فارس انحرجت وسكتت .. 
مريم: فارس شوفهم يتمسخرون علي ..
فارس: افااا .. من اللي يتمسخر عليج ؟
مريم: ايمانو وريمو .. 
فارس مبتسم: شحالج الريم ؟
الريم و ويها صار احمر اول ما كلمها فارس ..
الريم: الحمدلله ..
فارس: بعدين ليش تتمسخرين على اختي .. 
الريم كانت ميته من الخجل .. 
الريم: مو انا .. هاي ايمان ..
فارس: ام كشه وبعدين معاج .. 
ايمان: شو فيني .. اختك هاذي دلوعه .. 
فارس: اي اخت فيهم .. حددي .. الريم ولا مريم .. 
هالكلام كان صاعقه بالنسبه للريم .. 
ايمان: من غير ريمو ام الطنايز .. 
الريم راحت عالم ثاني من كلام فارس .. 
فارس: اريام صج انتي راعية طنايز ؟
الريم متلخبطه: أأأ أنا .. 
فارس: ههههه .. لا انا .. 
الكل: ههههههه .. 
الريم ضحكت معاهم بس مجامله .. 
دخلت عليهم فاطمه .. 
فاطمه: شو فاتني ؟
فارس: هلا وغلا بفطيم ..
ايمان: لو سمحتي مريم ابتعدي شوي .. 
مريم: ليش ؟
ايمان: خلاص وصلت الدلع .. 
فارس: هههههه .. 
ايمان: لما تجي فطوم انتي انتهى دورج .. 
الكل: هههههه .. 
فارس: على وين ؟
فاطمه: بنطلع نتمشى شوي ..
فارس: من بيوديكم ؟
فاطمه: مع ماما وبابا .. 
فارس: اها .. زين انا ما عطلكم توأمي ينتظرني تحت .. 
مريم: اهم شي توأمك .. 
ايمان: من محمد .. خل اروح له عشان يدافع عني .. ايه عليه محد يفازع لي الا هو .. 
الكل: هههههه .. 
فاطمه: ايمانو متى بتخلصين .. 
ايمان: زين بس بصلي .. 
فارس: زين خواتي اخليكم تاخذون راحتكم .. 
الكل: الله وياك .. 
نزل فارس عند محمد اللي كان مع ام فارس فالصاله .. على فكره ام فارس وايد تحب محمد ..
ام فارس: كلم فارس يا يبه .. 
محمد: من عيوني الغاليه .. انتي تامرين ..
ام فارس: ما يأمر عليك العدو فديتك .. 
دخل عليهم فارس: هااااا .. شو تقولون ؟
محمد: ما نقول شي .. كنا نسولف ..
فارس: لا اكيد كنتوا تحشون فيني ..
محمد: من حلاتك نحش فيك .. 
ام فارس: ههههههه .. فديته فارس الغالي .. هاذي مزيون مافي مثله ..
فارس: عاشت امي والله .. 
محمد: امك تجاملك .. لانها تعرف انك مستاء من شكلك .. 
الكل: هههههه .. 
فارس: قم قم قم .. انت مو كفو حشيمه .. 
محمد: شوفيه يطردني ..
ام فارس: اقعد عن الينون يا فارس .. خل الولد .. 
محمد: شوف قالت لك خل الولد .. يعني انا توني صغير ..
فارس: انت مشكلتك صعبه مع العمر .. زين قم يلا .. 
ام فارس: وين ؟
فارس: بنطلع ..
محمد: يمه شوفيه ما يخليني اقعد معاج .. يغار منج تصدقين ..
ام فارس: ههههه ..
محمد: يلا يمه نستأذن .. 
ام فارس: الله يحفظكم يبه .. 
طلعوا من الصاله وركبوا ( الرنج الاسود ) .. وهم فالسياره محمد كان يكلم فارس عن امه .. 
محمد: اقولك فروس ..
فارس: هلا ..
محمد: تدري قبل ما تدخل علينا .. امك شو كانت تقول لي ؟
فارس: شو ؟
محمد: تقولي كلم فارس عشان يعرس ..
فارس التف على محمد: زين كمل .. 
محمد: والله عورت قلبي مسكينه .. انت ما كلمتهم عنها ؟
فارس: لا والله للحين .. 
محمد: لي متى بتنتظر ؟
فارس: والله مادري .. كل ماقول بروح اكلم امي .. اعوذ بالله تصيدني ضيقه وينقبض صدري ..
محمد: زين انت قلت لي انك استخرت وارتحت ..
فارس: صحيح ..
محمد: زين استخير اكثر من مره .. 
فارس: والله استخرت وايد .. اكون مرتاح .. بس من اعزم اني اكلم الوالده ينقبض صدري يا محمد .. 
محمد: لا حول الله .. زين شو بتسوي الحين ؟
فارس: بانتظر شوي .. على فكره انا ما كلمتها عن هالموضوع .
محمد: ليش ؟
فارس: لي كلمت امي وابوي بقولها .. 
محمد: زين فروس البنت مالها عيال عم ولا غيره ؟
فارس: اعتقد .. بس اهلها ما يسألون فيهم ..
محمد: لا حول ولا قوة الا بالله .. ليش الناس صارت جي .. الحمدلله ان احنا على قلب واحد ..
فارس: اي والله الحمدلله .. 
محمد: زين انت فكر فالموضوع عدل وكلم اهلك .. 
فارس: ان شاءالله .. 
وصلوا المجمع .. وراحوا المحل ياخذون الاغراض .. خلصوا من المحل راحوا البحر .. صلوا وبدلوا ملابسهم ونزلوا البحر يسبحون .. 
محمد: الموج عالي اليوم .. 
فارس: بروح اولع ليتات السياره ..
محمد: زين .. وجيب البجلي معاك ..
فارس: ان شاءالله ..
راح فارس ولع ليتات السياره الاماميه .. رجع البحر عند محمد .. 
فارس: تذكر الاسبوع اللي فات لما جيت البحر الفجر ..
محمد: اي ..
فارس: كنت اسولف معاها قبل ما جي البحر .. وكانت متخرعه ..
محمد: ههههه .. ليش ؟
فارس: تقولي انت ما تخاف من الظلام .. وما تخاف يعضك شي .. اقولها مثل شو ؟ الا تقول سمك القرش ..
فارس ومحمد: هههههههه ..
فارس: مت عليها من الضحك .. قلت لها اي سمك قرش .. 
محمد: حلوه هاذي سمك قرش .. وحليلها ..
فارس: حمودي نغاوص شوي .. 
محمد: يلا .. 
غاضوا فالبحر وهم مشغلين البجلي .. محمد وفارس يحبون منظر البحر باضاءة البجلي .. شكل الاحياء البحريه بالليل غير النهار .. طلعوا على السطح وتموا يسولفون وهم يسبحون .. 
محمد: بارك لي فروس .. 
فارس مبتسم: مبروك حبيب قلبي ..
محمد: زوجتي حامل ..
فارس بفرح: مبروح يا بونايف .. 
محمد: ودي اجيب عيال وايد .. 
فارس: الله يرزقك يا حمودي .. ويقدرك على تربيتهم .. 
محمد: آمين .. والفال لك يا فروس .. نشوف عيالك يلعبون مع عيالي .. 
فارس: الله يسمع منك .. 
محمد: الله ايسر امورك ..
فارس: ان شاءالله .. 
محمد: زين خل نرجع السيف .. لان الموج علا ..
فارس: تسابق ؟
محمد: قدام يا ولد .. 
تسابقوا لين السيف .. ومحمد وصل قبل فارس .. انسدحوا على السيف يتأملون النجوم فالسماء .. بعد ما استرخوا على السيف رجعوا بيت بوفارس .. محمد كان ينتظر الريم ترجع .. 
فارس: قوم تعال غرفتي .. 
محمد: يلا ..
راحوا غرفة فارس .. 
فارس: حمودي تبي تتسبح ؟
محمد: لا بروح البيت باتسبح وبنام على طول .. 
فارس: على راحتك .. زين انا باخذ شور سريع وراجع لك .. 
محمد: اوكي .. 
دخل فارس الحمام .. ومحمد انسدح على الكرسي وشغل التلفزيون .. طلع فارس ومحمد كان يتابع فلم عربي .. 
محمد: اتصل شوفهم وين ؟
فارس: الريم ما عندها جوال ؟
محمد: لأ .. 
فارس: زين .. 
اتصل حق فاطمه .. 
فاطمه: هلا فارس ..
فارس: انتوا وين ؟
فاطمه: فالكوفي شوب .. 
فارس: لحظه شوي .. التفت على محمد .. للحين فالكوفي شوب ..
محمد: زين قولهم يرجعون اريام البيت .. 
فارس: يقول محمد رجعوا الريم البيت ..
فاطمه: ان شاءالله .. 
فارس: سلام اختي .. 
فاطمه: مع السلامه .. 
محمد: زين متى بتودي لها الاغراض ؟
فارس: مادري .. ما كلمتها للحين ؟
محمد: اهاا .. زين انا بروح البيت .. ولقائنا غدا .. 
فارس: بأذن الله .. 
طلع محمد من غرفة فارس وفارس طلع معاه .. وصله لين سيارته .. ودعه ودخل البيت .. حذف نفسه على السرير وخذ جواله واتصل بحبيبة قلبه مناف .. 
مناف: هلا حياتي .. 
فارس: فديت هالصوت والله ..
مناف: شتسوي حبيبي ؟
فارس: والله توني راجع من البحر .. 
مناف: انت ما تخاف ..
فارس: ههههه .. ولد عمي في خاطره يروح البحر .. قلت له ما خليها في خاطرك .. ورحنا مع بعض ..
مناف: بس اليوم دار علينا هوا .. 
فارس: اي الموج كان عالي .. وارتفع زياده .. بس طلعنا يوم ارتفع .. 
مناف: حبيبي لاتروح فالليل .. الله يخليك ..
فارس يغير الموضوع: زين بقولج شي حياتي .. 
مناف: قول فديت قلبك .. 
فارس: اول شي قولي طلعت نتيجة الامتحان ولا للحين ؟
مناف: اي طلعت ..
فارس: ها بشري يا قلبه ..
مناف: ناجحه والدرجه زينه .. الحمدلله ..
فارس: كم نسبتج ؟
مناف: لا حبيبي مافي نسب .. عطاني الدكتور B+ .. 
فارس: مبروك يا قلبي تستاهلين والله .. 
مناف: الله يبارك فيك حبيبي .. زين قول شعندك ؟
فارس: ممممممم .. جايب لج غرض ..
مناف عقدت حواجبها: غرض ؟
فارس: اي حبيبتي .. شي شفته وقلت يناسبج .. وخذته لج .. 
مناف: حبيبي ..
فارس: سمعيني اول يا قلبه .. 
مناف: قول .. 
فارس: هديه بسيطه مني لج ..
مناف: يا فارس ماله داعي .. 
فارس: يعني بترديني ..؟
مناف: مستحيل اردك بس قلت لك من قبل ماله داعي ..
فارس: اعتبريها اخر هديه ..
مناف: آخ منك انت .. زين ..
فارس مبتسم: حياتي والله .. بسألج حياتي ..
مناف: تفضل ..
فارس: متى بتخلصين امتحاناتج ؟
مناف: باقي لي 5 مواد بعد واخلص .. 
فارس: وايد والله ..
مناف: انا ماخذه ساعات وايد هالكورس .. عشان ماخذ صيفي .. 
فارس: اهاا .. يعني هالصيفيه انتي فري ..
مناف: هههههه .. اي فري هالصيفيه ..
مناف وفارس: ههههههههه ..
فارس: فديت هالضحكه اللي ترد فيني الروح .. 
مناف: مبتسمه: فديت قلبك يا فارس .. 
فارس: زين بكره امر اجيب الاغراض ..
مناف: حياتي .. انت قلت غرض .. شلون تحولوا اغراض ؟!!..
فارس: اي انا اقصد هالغرض ..
مناف: ممممممم .. 
فارس: زين متى امر ؟
مناف: بكره تعال .. بس انا بقولك الساعه كم .. 
فارس: ان شاءالله يالغاليه .. 
مناف: شبتسوي بكره انت ؟ شعندك ؟
فارس: ماعندي شي .. بس الشركه .. وبمر على الشباب .. 
مناف: زين انا بكلمك وبقولك متى ..
فارس: حاضرين لج .. آآآآه .. 
مناف: سمالله عليك حبيبي .. 
فارس: تعرفين تهمزين .. 
مناف: يعني .. 
فارس: واللي يسلمج .. تعالي همزين .. ظهري يعورني والله .. 
مناف: زين الحين باجيك .. 
فارس ومناف: ههههههه .. 
فارس: الساعه كم الحين حياتي ؟
مناف: الحين الساعه 10 ونص .. 
فارس: اوه بدري الوقت والله .. 
مناف: ليش ؟
فارس: احس اني ابي انام .. 
مناف: زين نام فديتك .. متى تبيني اقعدك ؟
فارس: لا بكره الصبح ما عندي شغل وايد .. الا شغل الشركه .. عادي اروح الشركه اي وقت .. 
مناف: عيل شاللي يمنعك تنام الحين ؟
فارس: مو شي انام من وقت .. 
مناف: زين نام الحين وقوم الصبح من وقت .. 
فارس: ما عندي شغل الصبح .. باتملل .. زين شو رايج امرج ونروح البحر .. 
مناف: لا والله .. 
فارس: مالج عذر .. بنروح الصبح مافي شي يخوف ..
مناف: لا لا لا لا 
فارس: طلعتي خوافه ..
مناف: ههههه ..
فارس: زين تعرفين تسبحين ؟
مناف: لا والله ..
فارس: زين فرصه عشان اعلمج ..
مناف: لا مابي ..
فارس: فديت الدلوعه والله .. 
مناف: زين متى بتنام ؟
فارس: مادري والله .. يمكن اطلع اتمشى شوي ..
مناف: زين انا بذاكر شوي .. وبما اخذ بريك باتصلك ..
فارس: زين حياتي ..
مناف: اتصل لي قبل ما تنام .. 
فارس: ممممم .. اوكي .. 
مناف: يلا حبيبي .. 
فارس: الله يحفظج الغاليه ..
مناف: وياك يا قلبي .. 
سكر منها وتم يطالع التلفزيون شوي .. تملل وماعرف شو يسوي .. قرر انه يطلع يحوط فالشوارع .. اما مناف جابلت كتبها وقعدت تدرس ..
" يشهد الله الوفا فيك هو سر الهوى .. ولا يا مكثر قلوب(ن) محبتها سراب " 

طبعا كلكم مستغربين من الغموض اللي بحياة فاطمه ويوسف .. و ودكم تعرفون سر المفاجأه اللي برسالة يوسف والرد اللي ينتظره يوسف من فاطمه .. طبعا فاطمه ما وصلتها رسالة يوسف .. ممممم .. خلكم معاي شوي وبتعرفون اللي قاعد يصير .. اول شي بقولكم مفاجأة يوسف لفاطمه .. كانت رسالته لها كالتالي .. 
(( حبيبة قلبي فاطمه .. 
خلاص انا اتخذت قرار وما راح اتراجع عنه .. انتي لي وانا لج .. قريب بدخل من الباب .. وبنكون اسعد عروسين ان شءالله .. حبيبة قلبي .. انتظر ردج على رسالتي ..
محبج .. يوسف )) .. 
هالرساله وصلت لشخص من العيله قبل ما توصل ليد فاطمه .. فقرر هالشخص انه يكتب رساله ليوسف وفاطمه كانت رسالته لفاطمه كالتالي .. 
(( فاطمه يا من اغلي بهالدنيا .. ذبحج الحب يا قلبي .. انتي بنت وانجرفتي ورا مشاعرج .. و هالشي ما راح يغير نظرتي لج .. لاني اعرف انج متربيه عدل .. انتي تخافين ربج في كل شي .. ويوسف قال انه بيدخل من الباب .. واحنا في انتظار خطوته .. 
محبج للابد ....... )) ..
هالشخص كتب الرساله وحطها في نفس المكان اللي اتفقوا عليه .. وكان ينتظر فاطمه تاخذها .. واليوم فاطمه مرت تشيك على المكان .. ولقت الرساله .. كانت فرحانه انها لقت الرساله .. بس ما كانت تدري بمحتواها .. خذت الرساله فتحتها وقرتها .. قرت اول سطر وانصدمت .. حست ان الدم وقف في جسمها .. طوت الرساله وبسرعه ركضت غرفتها .. سكرت الباب وفتحت الرساله تقراها بتمعن .. كانت تقرى الرساله وقلبها يخفق بسرعه .. ماتت من الخوف .. تلخبطت .. حست بضيقه في صدرها .. رفعت راسها تتلفت حواليها .. كانت في حاله لا تحسد عليها .. ما عرفت كيف تتصرف .. قعدت على الارض والرساله بيدها .. تشتت تفكيرها .. قرت الرساله فوق الـ 10 مرات .. وهي مو مستوعبه الكلمات اللي تقراها .. 
فاطمه " انا في احلم ولا في دنيا الواقع ؟ هاي الرساله من يوسف ولا من من ؟ يوسف يكتب اسمه .. هالرساله بدون اسم .. في حد عرف بمكان الرسايل .. من يكون هالشخص ؟ وليش كتب لي رساله ؟ هل هو من بيتنا ولا برا بيتنا ؟ " .. غمضت عيونها و حصنت ريولها وهي تفكر .. كانت مو عارفه شو تسوي .. تصيح ولا تضحك .. حست ان الدنيا تدور فيها .. قامت وقعدت على السرير وطلعت الصندوق اللي فيه رسايل يوسف .. فتحت آخر رساله منه .. وكانت كالتالي .. 
(( حياتي فطومتي .. 
وحشتيني .. شفتي الشباب البايخين كنسلوا سفرتنا مصر .. آآآه مقهور منهم .. بس تدرين احيانا اقول احسن ما سافرنا .. عشان اكون قريب منج .. مع اني كنت ناوي اجيب معاي الاهرامات هديه لج .. هههههه .. انتي تستاهلين والله .. على فكره حبيبتي .. في بالي شي ودي اقوله لج .. بس اول ابي اتأكد منه .. وفالرساله الجايبه بقولج اياه .. اعتبريه مفاجأه او خبر حلو .. انتظر ردج يالغاليه .. 
محبج يوسف ..)) 
تمت فاطمه تقرى الرساله وهي محتاره .. 
فاطمه " ليكون طول هالوقت كل الرسايل مو من يوسف ؟ من ممكن يسوي جي ؟ وليش؟ " .. فاطمه صدعت من كثر التفكير .. فتحت الرساله المجهوله وقعدت تقراها مرات ومرات .. تمت تقرى بالرساله لين غطت عينها على الفراش .. نامت وهي ماسكه الرساله المجهوله بيدها .. 
( يا ترى من يكون هالشخص ؟ وليش تصرف بهالطريقه ؟ ) .. 
...............


في بيت سلمان .. هنادي ويوسف والجوهره وابراهيم كلهم متجمعين فالصاله .. 
سلمان: اخبارج مع الدوام جوجو ؟
الجوهره: الحمدلله .. بس كنا مرتاحين ..
الكل: هههههه 
هنادي: الله يعينج ياختي ..
الجوهره: المدرسه صدعه وتعب والله ..
ابراهيم: كلها كم سنه وتتقاعدين .. 
يوسف: ليش كم عمرج اختي ؟
ابراهيم ويوسف: هههههه 
الجوهره: لا والله .. تعيبون علي .. سمالله عليكم يالشياب ..
يوسف: حددي .. انا توني 24 سنه .. جان النسيب عدى السن القانوني ..
الكل: هههههه .. 
هنادي رن جوالها .. ونواف كان متصل لها .. شافت شاشة الجوال .. قامت عنهم وردت عليه .. 
نواف: السلام عليكم ..
هنادي: عليكم السلام .. هلا والله 
نواف: شلونج حبيبتي ؟
هنادي: الحمدلله بخير .. 
نواف: وين انتي ؟
هنادي: فاليبت .. 
نواف: امرج نطلع نتمشى شوي .. ضايق صدري حيل ..
هنادي بخوف: سمالله عليك نواف شفيك ؟
نواف: والله مادري .. بس ودي اقعد مع احد واسولف ..
هنادي: خلاص حبيبي بس البس واجهز وباتصلك .. 
نواف: بارك الله فيج يبه ..
هنادي: الله وياك حبيبي .. 
سكرت من نواف وكانت تحاتيه وخايفه عليه .. دخلت عليهم الصاله ونادت خالها .. 
هنادي: خالي تعال شوي ..
سلمان: ان شاءالله .. 
راح لها .. 
سلمان: شفيج يبه ؟
هنادي: مافيني شي .. بس كلمني نواف وبيمر علي .. بنروح شوي نتمشى ..
سلمان مبتسم: زين يبه هاذي ريلج .. واخذي راحتج معاه .. 
هنادي مبتسمه: فديتك يا خالي .. زي عيل بروح البس على ما يجي نواف ..
سلمان بفرح: الله يحفظكم .. 
رجع سلمان الصاله وهنادي راحت تلبس .. خلصت واتصلت بنواف .. مر عليها وطلعوا يتمشون .. كانت الساعه 7 العشاء .. 
هنادي: شفيك حبيبي ؟
نواف: احس بضيقه .. 
هنادي: سمالله عليك .. زين خل ننزل نشرب شي .. 
نواف: ان شاءالله حياتي .. 
راحوا كوفي شوب .. خذوا لهم طاوله على جنب .. وقعدوا يسولفون .. ابراهيم كان متضايق من موضوع صار له بالشغل بس ماحب يقوله لهنادي الا يوم دخلوا الكوفي شوب .. هنادي طلبت عصير ليمون بالنعناع .. ونواف طلب له شاي .. قعدوا مجابلين بعض ونواف يناظر عيون هنادي بشوق .. 
نواف: جهزتي كل شي حبيبتي ؟
هنادي: تقريبا .. بس باقي لي بعض الاشياء الثانويه .. 
نواف: خلصتي من الفستان ؟
هنادي: اي خلصت البروفات .. بيجهز قبل موعد العرس باسبوع .. 
نواف: ليش قبل باسبوع ؟
هنادي: حبيبي .. هالخيايط ما ينضمنون .. مستحيل اقولهم موعد العرس بالضبط .. وايد عرايس انكبوا مع هالخيايط .. تخيل بعضهم يسلمونهم الفساتين يوم العرس الصبح .. 
نواف: بل .. 
هنادي: انا قلت له قبل موعد العرس باسبوع .. 
نواف: عدل شغلج حبيبتي .. زين ناقصج شي حياتي ؟
هنادي: لا الحمدلله مو ناقصني شي .. 
نواف: حبيبتي لا تستحين قولي ترا عادي ..
هنادي مبتسمه: فديت عمرك .. انت مو مقصر والله ..
نواف: والله من غلاج ودي افرش لج الارض ذهب ..
هناي بخجل: حياتي يا نواف .. 
نواف شرب رشفة شاي من الكوب .. ورفع راسه يطالع هنادي .. 
نواف: هنادي بقولج شي مضيق علي عيشتي .. 
هنادي بخوف: قول فديتك .. 
نواف: انا حاس بالذنب .. 
هنادي: ليش ؟
نواف: صارت مشكله في المحل .. وفصلت واحد ماله ذنب .. وهو فقير ومحتاج .. طردته من المحل .. والحين اكتشفت انه بريء وماله خص بالسالفه .. 
هنادي: شسالفه بالضبط ؟
نواف: عندي بالمحل مجموعة عمال .. وتعرفين الالماسات لو انسرق منها شي الكل يتعاقب .. انا كنت اشيك على المجوهرات والعقود اللي بالخزنه ولاحظت بعض العقود اختفت .. لما جمعتهم وسألتهم ثلاثه منهم اتهموا هالريال وانا ما صدقت فالبدايه .. لان من وظفت هالريال وما شفت من وراه الا كل خير .. فتشت مكتبه ولقيت كم عقد عنده .. انا انصدمت .. مو مصدق هالانسان يخون .. اتخذت الاجراءات اللازمه .. فصلته وعطته المقسوم وراح حتى وانا اعطيه فلوسه مو مصدق .. بس ربي كشف الثلاثه اللي اتهموه .. من بعد هالسالفه ركبت كيمرات صغيره في زوايا صغيره فالمحل كامل محد قدر يميزها .. وكشفتهم .. 
هنادي متأثره: زين ..
نواف: والله تنفست بعمق .. دخلت عليهم وكفختهم ثلاثتهم من القهر اللي فيني .. اتصلت بالشرطه وقطيتهم فالسجن .. بس الحين الريال اللي فصلته ابي ارجعه المحل ومو عارف شلون .. 
هنادي: بسيطه يا قلبي .. 
نواف: شلون ؟
هنادي: انت ما غلطت .. لان الادله كانت ضده .. بس ربي كشف الحراميه .. انت اتصل له تلفون وقوله اللي صار كله .. 
نواف: يعني اعتذر له ؟
هنادي: مو عيب تعتذر له .. 
نواف: ادري .. بس منحرج منه .. 
هنادي: انت بتكلمه فالتلفون ما راح تقابله .. 
نواف: ممممم .. خلاص بتوكل .. 
هنادي مبتسمه: فديتك يا نواف.. 
نواف: والله هم وانزاح .. فديت يا هنوده ..
هنادي منحرجه: الحمدلله انك ارتحت الحين .. 
نواف: من غيرج شكنت بسوي ..
هنادي: انا موجوده فديتك .. اي وقت تكون متضايق ولا عندك مشكله .. بتلقاني موجوده عشانك ..
نواف: الله لا يحرمني منج .. 
تموا يسولفون مع بعض بوناسه .. و نواف وايد ارتاح لما قال لهنادي اللي مضايقه .. حب اهتمامها بكل ما يخصه .. و ردها وحلولها كانت رائعه بالنسبه له .. تطمن على شريكة حياته .. كان فرحان بهنادي وايد ..

فاطمه حالتها حاله من بعد ما قرت الرساله .. لها يومين محد يشوفها .. تروح الجامعه وترجع البيت وعلى طول تدخل غرفتها وماتطلع منها .. الكل حاط في باله انها تدرس للامتحانات .. عشان جي محد كان يزعجها .. فاطمه كانت تتفكر في ابوها واخوانها .. 
فاطمه " يعني لا بابا ولا فارس ولا عزيز متغيرين .. كلهم عادين وطبيعين .. عيال عمي محد مرنا علينا منهم الا محمد وخالد .. وبعد هم طبيعين .. يا ربي من يكون هالشخص .؟" .. فاطمه ذبحها التفكير .. كانت تدرس شوي وكل ما تتذكر السالفه تسرح وتنسى نفسها .. مر على هالاحداث تقريبا يومين .. 
يوسف كان وايد قلق على فاطمه .. فجأه انقطعت اخبارها .. ولا يعرف عنها شي .. وهو على نار ينتظر رسالتها 
يوسف " فديت قلبها ؟ شاللي مأخرها ..؟ ليش ماردت على رسالتي .. ليكون على بالها اني العب عليها او اكذب عليها .. الله يستر بس " .. رن جوال يوسف وكان عبدالعزيز متصله .. 
يوسف: هلا والله 
عبدالعزيز: شحالك بوخليفه .. 
يوسف: طيب الله يسم .. اعلومك ؟
عبدالعزيز: تمام .. انت وين ؟
يوسف: فالبيت .. 
عبدالعزيز: مشغول ؟
يوسف: لا والله 
عبدالعزيز: شو رايك نطلع .. نروح سينما .. 
يوسف: ليش لا ..
عبدالعزيز: حلو .. 
يوسف: اي فلم ؟
عبدالعزيز: مادري .. علوه بيقطع التذاكر .. بس كنت ابي اتأكد لو بتجي معانا ..
يوسف: افا عليك الغالي .. ماردك ..
عبدالعزيز مبتسم: تسلم لي والله .. زين امرك ؟
يوسف: لا انا بجي بيتكم .. وبنطلع بسيارتي او سيارتك ..
عبدالعزيز: اوكي .. 
سكر يوسف وهو يفكر في فاطمه .. لبس وطلع من البيت .. راح بيت بوفارس .. اتصل بعبدالعزيز وهو عند الباب .. 
عبدالعزيز: هلا والله بوخليفه ..
يوسف: انا عند الباب .. 
عبدالعزيز: ادخل الميلس الحين بنزل لك .. 
يوسف: زين .. 
نزل يوسف وراح صوب الميلس .. شيك على مكان رسايلهم ولقى رساله .. خذها ودخل الميلس .. توه بيفتح الرساله دخل عليه بوفارس .. حط الرساله في جيبه وقام يسلم على بوفارس .. 
بوفارس: السلام عليكم .. 
يوسف: عليكم السلام .. 
بوفارس: شحالك يبه ؟
يوسف: طيب الله يسلمك .. شخباركم ؟
بوفارس: الحمدلله طيبين .. 
يوسف: عساكم دوم .. 
بوفارس مبتسم: الله يسلمك .. شحاله سلمان ؟
يوسف: طيب الحمدلله .. 
بوفارس: وينه ما يبين هالايام ؟
يوسف: مشغول مع المحل .. 
بوفارس: الله يوفقه ان شاءالله .. وعقبال ما نشوفك مشارك خالك وتساعده ..
يوسف ابتسم: الله يسلمك الغالي .. 
دخل عليهم عبدالعزيز .. 
عبدالعزيز: السلام عليكم .. 
يوسف و بوفارس: عليكم السلام .. 
قرب عبدالعزيز وباس راس ابوه .. وراح يسلم على يوسف .. 
بوفارس: شلون مخلي الريال فالميلس بروحه ؟
عبدالعزيز: كنت البس يبه .. 
بوفارس: هالكثر تلبس ..
يوسف: ههههه .. عادي اصلا توني واصل .. ما صار لي 5 دقايق .. 
بوفارس: وين بتروحون ؟
عبدالعزيز: بنروح السينما .. 
بوفارس: ما تشبعون هياته انتوا ؟
يوسف وعبدالعزيز: ههههههه 
عبدالعزيز: ما عندنا شي .. 
بوفارس: شو اخبار دراستك يا يوسف ؟
يوسف: خلاص هالكورس بتخرج ..
بوفارس مبتسم: اووووه تستاهل .. خلاص بتفتك من الجامعه وبترتاح .. 
يوسف: الله يسلمك .. اي والله بافتك .. هم وانزاح .. الحين بتفرغ لنفسي عدل .. 
بوفارس: الله يوفقك ان شاءالله .. 
يوسف: وياك ان شاءالله .. وعقبال عبدالعزيز .. 
بوفارس: ان شاءالله .. 
دخل عليهم فارس وكان يطالع يوسف بنظره غريبه .. دخل وراه محمد واخوانه .. 
فارس: السلام عليكم .. 
الكل: عليكم السلام .. 
محمد واخوانه سلموا على عمهم وبعدين على يوسف .. 
فارس: شحالك بوخليفه ؟
يوسف: طيب .. وانت علومك يا بونايف ؟
فارس: الحمدلله طيب .. 
علي: يلا شباب ..
محمد: على وين شباب ؟
فاضل: بنروح السينما .. 
محمد: خونه .. 
فارس: ياللي ما تستحون على ويوهكم .. 
علي: ليش ليش ؟
محمد: ما قلتوا بنعزم التوأم محمد وفارس .. 
فارس: والله انكم نذول .. 
بوفارس يطالعهم وهو ميت من الضحك .. 
فاضل: انتوا تحبون اتدعسون .. مادري وين تروحون .. 
فارس: شو فيها يعني لو رفعت السمعه وقلت فارس بنروح السينما .. 
محمد: ايه عليك يا فارس .. قم قم اعزمك على تلفزيون بيتنا .. بلا تذاكر ولا مخاسير .. 
الكل: ههههههه .. 
بوفارس قام بيطلع: الله يساعدكم كلكم .. 
الشباب: ههههههه ..
يوسف: زين ولا تزعلون تعالوا معانا ودفعوا لنا حق التذاكر والاكل .. بعد شتبون .. 
فاضل وعبدالعزيز: ههاااااااي .. 
علي: حلوه منك يا بوخليفه .. 
فارس: صج والله .. اوانكم قطعتونا .. 
يوسف: انا اقترحت عليكم وانتوا اللي ما بغيتوا .. 
علي: يلا شباب نروح عنهم .. 
محمد: لو خالد هني جان ماقصر عزمنا على حسابه .. 
عبدالعزيز: بوبلاش كثر منه ..
علي: يمه منكم يالزطاطوه .. 
فارس: هههههه .. 
فاضل: زين يلا العرض ما زال ساري .. بتجون ولا شلون ؟
فارس: انت ماعندك مذهب .. شو بعد بتجون ولا شلون .. 
محمد: ايه عليك يا فروس .. قم قم اعزمك على تلفزيون بيتنا .. بلا تذاكر ولا مخاسير ..
علي: بعد .. 
الكل: ههههههه .. 
يوسف: زين يلا شباب .. على حسابي ..
فارس: ما تقصر بوخليفه .. بس ورانا مشوار ..
فاضل: اقولكم يتدعسون .. 
محمد: يغارون منا ..
فارس: حدهم .. 
علي: اقول .. يلا شباب .. 
محمد: الله يحفظكم .. وان شاءالله يطلع الفلم سخيف ..
فارس: هههههه 
فاضل: حتى لو طلع سخيف عادي .. 
يوسف: حالتكم صعبه .. 
عبدالعزيز: يلا شباب .. 
فارس ومحمد: سلام .. 
...............


طلعوا الشباب الاربعه في سياره وحده .. كلهم ركبوا سيارة يوسف .. فارس ومحمد تموا فالميلس شوي وبعدين طلعوا يتمشون .. الشباب راحوا السينما وتونسوا وايد .. بعد هالوناسه كلن توجه لبيته .. يوسف كان متحرقص يبي يقرى رد فاطمه على رسالته .. اول مادخل البيت استلمه سلمان وتم يسولف معاه يمكن نص ساعه .. ويوسف يكلمه بس باله مع الرساله .. 
يوسف: زين خالي بروح اخذ لي شور وببدل وبرجع لك ..
سلمان: زين انتظرك ..
راح يوسف غرفته سكر الباب وطلع الرساله من جيبه .. قرب الرساله من خشمه عشان يستنشق ريحة فاطمه .. عقد حواجبه لانه ما شم الريحه اللي تعود عليها .. فتح الرساله وهو مبتسم .. قرى الرساله و ابتسامته بدت تختفي .. بدى يتنفس بسرعه .. حس بالتوتر والقلق .. عرق و ويهه صار احمر .. قعد على السرير وهو مستغرب من اللي قراه .. كانت الرساله الموجهه ليوسف مشابه للرساله اللي وصلت فاطمه .. كانت كالتالي ..
(( الغالي يوسف .. 
انت كونك شخص محترم .. مصلي وتخاف ربك .. قلبك تعلق بفاطمه .. وانت قررت انك تدخل من الباب .. فاعتقد انها بانتظار هالخطوه منك .. لا تخيب ظنها فيك .. وظني انا بعد .. ابغي اكون اول من يبارك لك .. 
تحياتي .... )) .. 
يوسف بلع ريقه بصعوبه .. قرى الرساله مره ثانيه .. ماعرف كيف يعبر عن شعوره .. 
يوسف " من ممكن يكون هالشخص .. يالله طحت من عينهم ؟ بس من يكون هالشخص ؟ وهل ممكن انه قرى غير اخر رساله طرشتها ؟ ومن متى يراقبنا ويعرف بهالشي ؟ وليش كتب لي رساله وما واجهني ؟" .. 
تساؤلات وايد كانت في بال يوسف .. تم قاعد على السرير يفكر ويقلب الافكار في مخه .. 
يوسف " معقوله يكون عبدالعزيز ؟ او فارس؟ او بوفارس ؟ ولا حد من عيال عمها ؟ بس اليوم كلهم معاي وكانوا طبيعين مثل كل يوم .. فارس كان طبيعي ويضحك معاي .. بوفارس دخل الميلس وقعد يسولف معاي .. عبدالعزيز طول الاسبوع معاه ولا حسيت بتغير من ناحيته .. فاضل وعلي مثل ما هم ؟ محمد بعد عادي وطبيعي معاي .. من ممكن يكون هالشخص ؟ معقوله تكون احد خواتها او امها ؟ لا مستحيل .. يالله اللي مستغرب منه ليش كتب لي رساله ما جاني و واجهني ؟ وش الغرض من كتابته للرساله ؟ هل فاطمه تدري او لأ ؟ من متى كان يدري هالشخص ؟ يا ربي وش اللي يصير حولي ؟ معقوله يكون خالي سلمان ؟ لا لا لا .. هو ما يروح بيت بوفارس وايد .. من ممكن يكون هالشخص ؟ " .. تم يوسف يفكر ويفكر .. سلمان طق الباب ودخل .. يوسف على طول خبى الرساله في الدرج .. سلمان حس ان يوسف فيه شي .. كان متلخبط ومو على بعضه .. 
سلمان: وينك تأخرت يا ريال .. 
يوسف: ها .. 
سلمان: للحين ما تسبحت ؟
يوسف: ها .. لا كنت اتكلم فالتلفون .. الحين بتسبح .. 
سلمان " اي تلفون اللي تتكلم فيه يا يوسف .. تلفونك تحت فالصاله .. شسالفته هالولد ؟" .. 
سلمان: زين خلص عشان نتكلم في موضوعك .. 
يوسف: ان شاءالله .. 
سلمان طلع وراح عند هنادي .. يوسف خذ له شور سريع وانضم لهم .. 
سلمان: نعيما ..
يوسف: الله ينعم عليك .. 
سلمان: عن اذنج هنوده .. 
هنادي: عندكم اذاني .. شتبون في اذني ..
سلمان: هههههه .. تصبحين على خير ..
هنادي: وانت بخير خالي .. 
طلعوا الشباب وراحوا غرفة يوسف .. 
سلمان: شفيك يوسف .. احسك مو على بعضك ؟
يوسف: مصدع ..
سلمان فهم ان يوسف ما يبي يتكلم في اي شي .. 
سلمان: زين عيل ارتاح انت .. وبخصوص موضوعك ووقت ما ترتاح نتكلم فيه .. 
يوسف: اسمحلي خالي .. 
سلمان مبتسم: مسموح الغالي .. يلا يبه تصبح على خير ..
يوسف: وانت بخير خالي .. 
طلع سلمان وهو يفكر في يوسف .. اما يوسف المسكين ماقدر ينام من كثر التفكير .. 
( يا ترى من يكون هالشخص ؟ وهل يوسف بيوفي بوعده لفاطمه ؟ )
" قالت انت السهد قلت الليل جاني .. والليالي كيف تصبر عن قمرها .. قالت انت العمر وايامي ثواني .. والثواني طولت كيف اختصرها " .. 

الساعه 2 ونص بالليل .. يوسف حايس في غرفته مو عارف يقعد على حيله .. يقرى الرساله ومتوتر .. خايف ان فاطمه صار لها شي .. خايف ان فاطمه اهلها دروا .. تم يفكر ويفكر .. ما غمض له جفن .. طلع من الغرفه وراح صوب غرفة سلمان .. طبعا سلمان هو والليل صاروا اصحاب .. كان سلمان يقرى كتاب على ضوء خفيف فالغرفه .. دخل عليه يوسف ولقاه قاعد .. سلمان سكر الكتاب وتم يطالع يوسف القلق .. يوسف تقدم من السرير وقعد جنب خاله .. 
سلمان: قولي وش في خاطرك يبه ..
يوسف نزل راسه و زفر زفرة قلق .. 
يوسف: خالي انا لازم اروح اخطب فاطمه .. 
سلمان مبتسم: ان شاءالله .. هالاسبوع نروج لهم .. 
يوسف: اقرب وقت الله يخليك .. 
سلمان: حاضرين لك والله .. بس شفيك قلق ومتوتر ؟
يوسف: ها .. قلق .. لاني مستحي منك شوي ..
سلمان: افا عليك يا بوخليفه .. واخيرا بنفرح فيك .. الله يوفقك بفاطمه اختيارك .. 
يوسف ابتسم: الله يسلمك يا خالي .. 
يوسف حس بالراحه شوي لانه تأكد ان مو خاله سلمان اللي كتب له الرساله ..
سلمان: يوسف ممكن اسألك سؤال ؟
يوسف بخوف: تفضل ..
سلمان: لو رحنا بيت بوفارس وقالوا ان البنت محيره لاحد عيال عمها .. لا تزعل ..
يقاطعه يوسف: لا خالي ارجوك لا تخوفني .. 
سلمان استغرب من ردة فعل يوسف .. 
يوسف " ليكون اهلها دروا و بيزوجونها واحد من عيال عمها غصبن عنها .. باموت لو صار هالشي " ..
سلمان: شفيك يوسف .. انت مو على بعضك من رجعت من برا .. شصاير ؟
يوسف: ما فيني شي .. بس الله يخليك خالي لا تخوفني ..
سلمان ما حب يناقش يوسف المتوتر .. 
سلمان: ان شاءالله .. زين متى نروح لهم ؟
يوسف: اول كلم بوفارس ونحدد يوم نزورهم فيه .. 
سلمان: ان شاءالله .. 
يوسف قام من مكانه بيطلع .. 
يوسف: مشكور خالي .. وعقبالك ..
سلمان اكتفى بابتسامه .. 
يوسف: تصبح على خير .. لو قعدت لين الفجر قعدني ..
سلمان: بأذن الله .. 
طلع يوسف وهو يفكر في خاله والغموض اللي يحيط سلمان .. دخل الغرفه وشاف الرساله .. بلع ريقه بصعوبه خذ الرساله حطها مع باقي رسايل فاطمه .. انسدح على السرير وحاول ينام بس كان متوتر ويفكر في الموضوع وايد .. لان اللي حيره هو الشخص اللي كاتب الرساله .. 
يوسف " يالله يا ترى من يكون هالشخص .. فشله شلون بجابلهم .. المشكله مو عارف من يكون .. بس اتمنى ما صار شي على حبيبة قلبي فطومه .. ايه عليها الرقيقه .. بس انا بدخل من الباب باذن الله" .. 
يوسف الحيران تم يفكر طول الليل .. اما فاطمه اللي كانت في عالم ثاني .. حالتها حاله البنت .. 

طلعت الشمس معلنه عن بدء يوم جديد .. خالد فتح عيونه على رنة الموبايل .. مريم كانت متصله تقعده للدوام ..
خالد: هلا حبيبتي ..
مريم: صباح الخير حبيبي ..
خالد: صباح المرايم والله ..
مريم مبتسمه: فديت قلبك .. يلا حبيبي صحصح الساعه 6 بالضبط .. 
خالد: ان شاءالله يا قلبي .. 
مريم: عفيه فديت قلبك .. كلمني لي وصلت المكتب ..
خالد: ان شاءالله ..
سكرت من خالد وهي مبتسمه .. قامت ونزلت عند امها وابوها .. دخلت وسلمت عليهم .. 
ام فارس: مرايم يمه .. جيبي الحليب من الثلاجه ..
مريم: ان شاءالله .. 
بوفارس: شو اخبارج مع خالد يا عروسه ؟
مريم منحرجه: الحمدلله ..
بوفارس: كل شي تمام ؟
مريم: الحمدلله كل شي تمام ..
بوفارس: الله يهنيكم ان شاءالله .. والفال حق الباقي ..
ام فارس: آمين يا رب العالمين ..
بوفارس: زين خلصتي جهازج ولا بعدج ؟
مريم: تقريبا ..
بوفارس: شو باقي لج ؟
مريم: الفستان .. والعقد .. وبعض الاشياء مثل ملابس وعطور ..
بوفارس: عسى مو قاصرج شي يمه ؟
مريم: الحمدلله مو قاصرني شي .. وخالد ما يقصر ..
بوفارس: يسلم راسه ولد اخوي .. 
ام فارس: والله ما عليه قصور .. ورايته بيضه الولد .. قايم في بنتي وحاطها بعيونه ..
بوفارس: خالد ريال الله يحفظه .. 
مريم كانت تسمع تمدح امها وابوها في خالد .. وكانت طايره من الوناسه .. دخلت عليهم ايمان و وراها عبدالعزيز .. 
ايمان: بابا حبيبي .. وباست راسه ..
بوفارس مبتسم: هلا والله حبيبة ابوها .. 
ايمان: اليوم عندي امتحان .. ادعوا لي ..
بوفارس: موفقه يالغاليه .. 
عبدالعزيز: وين جسوم ؟
ام فارس: راقد .. 
عبدالعزيز: سمالله عليه تعبان ولا فيه شي ؟
بوفارس: لا ما فيه شي .. الولد أجز .. خلص امتحاناته امس ..
ايمان: يا حظه والله ..
عبدالعزيز: ما بقى على امتحاناتج شي انتي بعد .. 
ايمان: باقي لي اسبوع بس .. بس احسه طويل وايد ..
مريم: بيمر بسرعه بتشوفين .. بس لان عندج دراسه وامتحانات تحسين الوقت ثقيل ..
ايمان: الا احس الوقت يغلس علي ..
الكل: ههههههه .. 
ام فارس: الله يوفقج يمه .. 
بوفارس: متى بتطلع نتايج جسوم ؟
ام فارس: الاسبوع الجاي .. 
دخلت عليهم فاطمه و وراها فارس .. سلموا على امهم وابوهم وقعدوا يتريقون .. فاطمه ما كانت على بعضها .. صبت لها حليب وتمت تشرب بهدوء .. وفارس كان اهدى منها .. 
بوفارس: شعندك قاعد من وقت اليوم ؟
فارس: ابي اخلص اشغال المكتب .. بنأثث ولازم اشرف على العمال .. واراقبهم .. 
فاطمه من سمعت كلمة ( اراقبهم ) بدت تتنفس بخوف .. 
بوفارس: يعطيك العافيه .. 
ام فارس: اسوي لك سندويش يبه ؟
فارس: مالي نفس .. 
ام فارس: اسوي لك نسكافيه ؟
فارس: اي ..
تم يلعب بالشوكه اللي جدامه وهو ساكت .. 
ايمان: بابا توصلني اليوم ؟
عبدالعزيز: مب جايه معاي ؟
ايمان: خاطري بابا يوصلني ويمر ياخذني ..
بوفارس: عيوني لج .. 
ايمان بوناسه: يااااي .. 
بوفارس: فديت قلبج والله .. زين يلا قومي لبسي عباتج ..
ايمان: ان شاءالله .. 
راحت تلبس عبايتها وهي مستانسه .. 
بوفارس: فارس شو هالمزاج ؟
فارس: مافيني شي ..
فاطمه حطت كوب الحليب وقامت عنهم .. 
بوفارس: وين يبه ؟
فاطمه: بروح البس .. 
بوفارس: زين فديتج .. 
عبدالعزيز: وانتي مب رايحه الجامعه ؟
مريم: بلا بس بيمر علي خالد .. ومحاضرتي الساعه 8 .. 
عبدالعزيز: احم احم .. بيمر عليها خالد .. 
بوفارس: حركات والله .. 
فارس: على قولتك يبه .. حركات ..
مريم: بس اشتغلوا ..
الكل: هههههه .. 
دخلت ايمان: بابا .. يلا انا جاهزه ..
بوفارس: يلا فديتج .. 
طلع بوفارس وراح يوصل ايمان المدرسه .. فارس راح الغرفه بدل وطلع على طول .. فاطمه راحت الجامعه .. مريم انتظرت خالد يمر عليها .. عبدالعزيز راح الجامعه .. جاسم كان نايم .. ام فارس تمت تعابل البيت مع الخدامات .. فارس راح المكتب واتصل بنماف اول ما وصل .. 
فارس: حياتي ..
مناف: هلا والله يا قلبي .. صحصحت ؟
فارس: اي والله صحصت .. 
مناف: شلونك ؟
فارس: لوني ابيض ..
مناف: هههههه .. 
فارس مبتسم: فديت هالضحكه والله .. 
مناف: انت فالمكتب حبيبي ؟
فارس: اي توني واصل .. 
مناف: تريقت حبيبي ؟
فارس: لا والله .. جان انتي بتريقيني ..
مناف انحرجت: .......... 
فارس" فديت اللي انحرجت": زين الساعه كم اول محاضره ؟
مناف: الساعه 8 .. 
فارس: زين حياتي ابي اجيب الغرض اللي قلت لج عنه متى ؟
مناف: حبيبي انا آسفه عشان ذاك اليوم .. بس انشغلت مع الدراسه ..
فارس: عادي حياتي .. الغرض عندي .. بس ابي اجيبه لج ..
مناف: زين تقدر تمر اليوم ؟
فارس: الساعه كم حبيبتي ؟
مناف: الساعه 9 فالليل .. 
فارس: ممممممم .. 
مناف: مشغول هالحزه ؟
فارس: لا مو مشغول .. ولو مشغول افضي نفسي لج .. انتي قلبه اللي ينبض ..
مناف: حياتي يا فارس .. 
فارس: يعني لقائنا الساعه 9 بالليل .. 
مناف: حبيبي لقاء من ؟
فارس: لقائنا ..
مناف: مافي لقاء .. بس توصل الطلبيه وتروح 
فارس: لا لا لا لا ..
مناف: حبيبي ودي اشوفك بس اخاف امي تقعد ؟
فارس: حياتي تبين امر عليج وقت متأخر اكثر ؟
مناف: ممممم .. امي تنام من وقت مع اخواني .. بس حبيبي اخاف تقعد ..
فارس: زين بس عن خاطري ابي اشوفج دقيقه عند الباب .. 
مناف: ممممم .. زين بس ماقدر اطول حبيبي ..
فارس مبتسم: ولا يهمج الغاليه .. 
مناف" فديت قلبه والله .. شوفتي في دقيقه فرحته " ..
فارس: وين رحتي يا قلبه ؟
مناف: معاك حبيبي .. 
دخل خالد على فارس .. 
خالد: السلام عليكم ..
فارس: زين باكلمك بعدين .. 
مناف: زين حبيبي .. 
فارس: عليكم السلام يا مدير .. شحالك ؟
خالد: طيب .. انت شو مسوي ؟
فارس: عايشين .. صج اللي سمعته يالنسيب ؟
خالد" قالت لي مرايم بيقطعوني": شو اللي سمعته ؟
فارس: مودي المدام الجامعه اليوم ؟
خالد: فروس انت مردك بتعرس .. وصدقني بقعدك لك مثل العظمه فالبلعوم .. 
فارس: هههااااااي .. في احلامك يا حبيبي .. 
خالد: اضحك الحين واصبر علي بعدين .. ان ما لتهتك .. 
فارس: انتظر هاليوم بس .. 
خالد: شد حيلك .. 
فارس مبتسم: ان شاءالله .. اقعد ولد عمي .. شو تشرب ؟
خالد: والله شارب مع المدام ذيك القهوه اللي صحصحتني عالصبح ..
فارس: اخاف شربت قهوه بس .. 
خالد: وجع يا فروس ..
فارس: هههههههه .. 
تموا فالمكتب يسولفون شوي .. وبعدين راحوا يخلصون اشغالهم .. 
الساعه 10 ونص الصبح .. سلمان خذ جواله واتصل على بوفارس .. 
بوفارس: حيالله بوخليفه .. 
سلمان: هلا والله .. الله يحيك ..
بوفارس: شحالك يبه ؟
سلمان: طيب الله يسلمك .. اعلومك الغالي ؟
بوفارس: الحمدلله ما نشكي باس .. وينك ما تبين هالايام ؟ تتغلى علينا ..
سلمان: هههههه .. ما تغلى .. بس مشغول مع الاهل عشان تجهيزات العرس ..
بوفارس: بارك الله فيك .. والله يتمم لكم على خير .. 
سلمان: الله يسلمك الغالي .. والفال لكم ..
بوفارس: والله بتشوف لي بنت 18 سنه راضي ..
سلمان: ههههه .. تعيد شبابك ..
بوفارس: ههههه .. لا غير ام فارس ما يدق له قلبي ..
سلمان مبتسم: الله عليك يا بوفارس .. زين الغالي هالاسبوع انت مشغول ؟
بوفارس: آمرني يبه .. 
سلمان: ما يامر عليك العدو .. بس بغيت امركم هالاسبوع ..
بوفارس: حاضرين لك الغالي .. لو بغيت نتشاوف اليوم ما عندي مشكله ..
سلمان" خير البر عاجله": خلاص نتشاوف اليوم الساعه 8 ونص يناسبك ؟
بوفارس: حياك والبيت بيتك يالغالي .. 
سلمان: ما عليك زود .. ما طول عليك الغالي ..
بوفارس: حياك الله ..
سكر سلمان من بوفارس والتفت على يوسف اللي القلق والتوتر بانوا على ويهه .. بلع ريقه بصعوبه ..
يوسف: ها بشر خالي ؟
سلمان: ان شاءالله بقابله اليوم الساعه 8 ونص .. 
يوسف تنفس براحه .. 
يوسف: الحمدلله .. 
سلمان: يوسف الله يخليك صارحني .. شفيك ؟
يوسف: لا ولا شي خالي .. بعدين بتعرف .. 
سلمان: على راحتك .. زين انا برجع الشغل تبي شي ؟
يوسف: لا يسلم راسك ..
سلمان: الا بسألك ؟
يوسف: تفضل ..
سلمان: متى بتخلص امتحاناتك ؟
يوسف: خلصت امس اخر ماده الحمدلله .. ونهاية الاسبوع بتطلع النتايج ..
سلمان: ماشاءالله عليك .. زين مب رايح الدوام انت ؟
يوسف: اليوم ماخذ اجازه .. 
سلمان: زين انا بمشي .. 
يوسف: الله وياك .. 
طلع سلمان وهو محتار في تصرفات يوسف .. بس هو ما حب يضغط عليه .. خلاه على راحته .. يوسف غطى ويهه بيدينه وهو يفكر في فاطمه .. كانت كاسره خاطره .. كان خايف عليها .. طالع ساعته وتم يحسب الوقت لين الساعه 8 ونص المسا .. حس ان الوقت يعانده وما يمر بسرعه .. 
فاطمه كانت قاعده فالكفتريا مع لطيفه .. كانت ساكته ولطيفه تسولف .. 
لطيفه: فطوم شفيج اليوم ؟
فاطمه: مافيني شي .. 
لطيفه: مو عاجبتني اليوم .. من مضايقج ؟
فاطمه: ولا حد .. 
لطيفه: شوفي مناف جايه من بعيد .. 
فاطمه: وينها ؟
لطيفه وأشرت على مناف: هناك ..
فاطمه شافت مناف وهي مبتسمه .. مناف بادلت فاطمه نفس الابتسامه .. قربت مناف منهم .. سلمت عليهم وقعدت .. 
مناف: شحالكم يا بنات ؟
لطيفه: الحمدلله ..
فاطمه: تمام .. انتي شو اخبارج ؟
مناف: الحمدلله .. اخباركم مع الامتحانات ؟
لطيفه: سكتي .. احس اني مو مستوعبه شي .. اشوف الورقه ولا اعرف وش اكتب فيها ..
فاطمه: مو منج ..
لطيفه: شقصدج يعني ..
مناف وفاطمه طالعوا بعض وضحكوا ..
مناف وفاطمه: ههههههههه .. 
لطيفه: احلفوا انتوا الثنتين .. 
فاطمه: عليج حركات يا لطوف ..
لطيفه: مناف .. الله جابج .. من شوي لو تشوفين فطوم .. تقولين هاذي شايله هموم الدنيا على راسها ..
مناف: ليش حبيبتي ؟ عسى ما شر ؟
فاطمه مبتسمه: ما فيني شي حبوبه .. 
لطيفه: ما عليج منها .. ترا تخش .. 
فاطمه: هههههه .. والله انتي يا لطوف عجيبه .. 
مناف تمت اطالع فاطمه وفجأه جى على بالها فارس .. 
مناف" فديت قلبك يا فارس" .. 
فاطمه: مناف ما بقى شي على نهاية الكورس .. ممكن تعطيني رقمج اخزنه عندي .. 
مناف: ان شاءالله ولا يهمج حبيبتي .. سجلي عندج ****** .. 
فاطمه: مشكوره حبيبتي .. برسل لج مسج عشان تعرفين رقمي .. 
مناف: ان شاءالله .. 
لطيفه: مناف .. 
مناف: نعم 
لطيفه: كم ماده باقي لج ؟
مناف: خلصت هالاسبوع 3 مواد .. باقي لي مادتين وحده بقدمها هالاسبوع .. و آخر ماده بقدمها الاسبوع الجاي 
لطيفه: الله يوفقج .. 
مناف: مشكوره .. وانتي كم ماده باقي لج ؟
لطيفه: بكره بقدم آخر ماده .. 
مناف: الله ياحظج .. وانتي فاطمه ؟
فاطمه: الله يسلمج .. في ماده بيعيدها لنا الدكتور .. وباقي لي 3 مواد .. كلهم باخلصهم الاسبوع الجاي .. 
مناف: الله يعينا يا بنات .. 
لطيفه: اي والله .. 
رن جوال لطيفه وردت .. كان زوجها متصلها .. استأذنت من البنات وطلعت .. تمت فاطمه مع مناف .. 
مناف: مريم شخبارها ؟ ما تبين 
فاطمه: مريوم من صادت الريل ما تبين .. اذا احنا ما نشوفها فالبيت ..
مناف: ههههههه .. الله يوفقها ..
فاطمه: وياج حبيبتي .. 
تموا البنات مع بعص فالكفتريا .. فاطمه رجعت البيت على الساعه 4 العصر .. اما مناف الفقيره تمت تنتظر الباص .. فاطمه اول ما دخلت لقت يدها عندهم .. سلمت عليه وقعدت معاه شوي .. 
الجد: يعطيج العافيه يا بنتي ..
فاطمه: الله يعافيك يدي .. 
الجد: حشى شو هالدراسه اللي لين العصر ؟
فاطمه: الجامعه يا يدي .. 
الجد: وعساج شاده حيلج .. ؟
فاطمه: الحمدلله .. 
الجد: عاد نبي الشهاده اللي ترفع الراس ..
فاطمه: باذن الله بارفع راسكم بالشهاده .. 
الجد: بارك الله فيج .. 
بوفارس: مو بس الشهاده اللي ترفع الراس .. حتى الاخلاق .. 
فاطمه طالعت ابوها بدهشه .. بوفارس ابتسم لها .. استأذنت وراحت غرفتها .. دخلت الغرفه وتمت تصيح بحزن 
خل نرجع للجد اللي قاعد تحت فالصاله .. 
الجد: وين ولدي ؟
بوفارس: هذاني عندك ..
الجد: لوع الله جبدج .. انا اقصد بوسعود ..
بوفارس: بل .. 
الجد: وينه ؟
بوفارس: اكيد فوق .. خل اتصل له .. 
دخل عليهم بومحمد .. 
بومحمد: السلام عليكم .. 
بوفارس والجد: عليكم السلام .. 
بومحمد: شحالك يبه ؟ وباس راسه .. 
الجد: الحمدلله .. اعلومك ؟
بومحمد: تمام .. شحالك حمد ؟
بوفارس: طيب الله يسلمك .. ومن صوبك ؟
بومحمد: الحمدلله .. ها وين العيال عيل ؟
بوفارس: كل من في صوب .. 
الجد: ها ما رد عليك عزوز ؟
بوفارس اتصل مره ثانيه ورد عليه عبدالعزيز .. 
بوفارس: وينك يبه ؟
عبدالعزيز: فالميلس .. في شي ؟
بوفارس: تعال يدك يبيك ..
عبدالعزيز: وصل الكشخه .. الحين جاي ..
بوفارس سكر من عبدالعزيز وهو يضحك على كلامه .. 
الجد: وينه ؟
بوفارس: جاي ..
بومحمد: شو اخبار جاسم الحين ؟
بوفارس: الحمدلله يمشي على ريوله .. بس الخياطه علمت في فخذه شوي .. 
بومحمد: الحمدلله .. ولو على الخياطه بيكبر وبتختفي من جسمه .. 
بوفارس: ان شاءالله .. 
بومحمد: شحالها عروستنا ؟
بوفارس مبتسم: حليلها مستانسه مع خالد .. 
بومحمد: الله يوفقهم .. والله زين ماختار خالد .. 
بوفارس: بارك الله فيهم .. 
الجد: وينه ولدك ذي .؟
حمد ومحمد التفتوا على ابوهم .. 
الجد: شو فيكم .. وين ولدك يا حمد .. 
بوفارس: جاي يا يبه .. 
الجد قام وطلع عند باب الصاله .. وتم ينادي عبدالعزيز .. بومحمد واخوه كملوا سوالفهم .. طلع عبدالعزيز من الميلس وراح صوب يده .. 
عبدالعزيز: حشرتنا يالشيبه ..
الجد: شيبه فعينك .. وضربه بالخيزران على كتفه ..
عبدالعزيز: آآآي .. ياخي نتفتني .. 
الجد: عساك يا اسود الويه .. تخليني انتظرك هالكثر ليش ؟
عبدالعزيز: كنت اكلم بوخليفه ما شفته اليوم ..
الجد: زين قم نروح لا نتأخر على الموعد ..
عبدالعزيز: يدي الله يخليك تو الناس .. الموعد الساعه 7 والحين الساعه 4 ونص .. 
الجد: معليه قم نروح ..
عبدالعزيز: لا لا مب طالع الحين .. ودخل الصاله ..
الجد: والله انك ما تستحي على ويهك .. لكن الشرهه علي ..
عبدالعزيز مبتسم: شدعوه يدي ..
الجد: اصبر علي ..
عبدالعزيز: وهاذي بوسه على راسك موووح .. 
الجد: وخر عني .. 
عبدالعزيز: شدعوه شدعوه ..
الجد: اوريك .. حسابك بعدين .. 
بوفارس: ها شو اللي وصلتوا له ؟
الجد: ولدك ذي يبيله اربطه فالحوش واصفقه تصفق .. 
بوفارس: ليش ؟
الجد: يذلني اسود الويه ..
عبدالعزيز: افااا .. انا اذلك .. والله انك داهيه يالشيبه ..
الجد ضررب عبدالعزيز بالخيزران على يده .. 
الجد: وجع .. انا شيبه؟ 
عبدالعزيز: آآآي .. يدي انت وايد همجي .. الله يعين يدتي عليك ..
بوفارس و بومحمد: هههههه 
الجد: سكر حلجك يا ولد .. 
تموا يسولفون ويضحكون لين أذن المغرب .. راحوا يصلون فالمسيد مع بعض .. الجد وعبدالعزيز راحوا موعدهم .. اما بومحمد راح يخلص اشغاله .. بوفارس تم فالبيت ينتظر سلمان .. طبعا الجد وعبدالعزيز كالعاده مواعدين بنات .. راحوا مكان اللقاء .. لقوا بنت حلوه تنتظر .. 
الجد: يلا همتك يا ولد ..
عبدالعزيز: حاضرين يالكشخه .. 
اتصل الجد بالبنت وتم يكلمها .. اما عبدالعزيز سوا نفسه هو اللي يتكلم .. تم يسولف معاها .. 
البنت: من اللي معاك ؟
الجد: من ؟
البنت: الشيبه ..
الجد" قطيعه": هاذي يدي حليله يجنن .. دمه خفيف .. وتحبينه من تقعدين معاه اول مره ..
البنت: اي ي ي .. زين قولي فديتك متى متى بتجي بروحك وبقعد معاك .. 
الجد: المشكله يدي احبه وايد .. والله لو تسولفين معاه تعجبج سوالفه
البنت: هالشيبه سوالفه حلوه .. لا احسه ثقيل دم ..
الجد"سود الله ويهج": لا ما عرفتيه والله ..
البنت: الحين احنا شدخلنا في يدك .. 
الجد" لابارك الله فيج": زين شوفي لي غرشوبه مثلج حق يدي المزيون .. تدرين يدي لما كان في عز شبابه كان معذب الحريم ذيك الايام ..
البنت: ترا مللتني مع يدك ذي .. 
الجد" آآه يالقهر": زين خلج منه ولا يهمج .. 
البنت: زين قولي عاد متى بقعد معاك .. هالشيبه صرفه في اي مكان ..
الجد: لا ما استغني عنه ..
البنت عصبت: اقول .. فارق انت ويدك زين .. 
سكرت التلفون وطلعت من الكوفي شوب ..
الجد: وجع .. 
عبدالعزيز التفت على يده .. كان ماسك الضحكه .. الجد طالعه ورفع حاجب .. 
الجد: قم .. ما منك فايده .. 
عبدالعزيز: هههههه ..
طلعوا من الكوفي شوب .. وهم طالعين شاف نوره صديقت مريم اخته .. طالعها بنظره وصد .. نوره نزلت راسها 
الجد: من هالبنت ؟
عبدالعزيز: اللي ردتني ..
الجد: من حلاتها .. 
عبدالعزيز ضحك: ههههه .. على قولتك من حلاتها .. 
الجد: انعميت يوم قلت انها عجبتك .. ومن حلاة ذوقك انت بعد .. 
عبدالعزيز: هههههه 
الجد: انا بختار لك وحده ما في مثلها .. 
عبدالعزيز: خير ان شاءالله .. 
الجد: مو بكيفك .. على بالك بتسكتني .. بس خلني اشوف البنات كل يوم .. وبختار لك ..
عبدالعزيز: خلاص على ايدك يالكشخه .. 
طلعوا ومثل كل مره محاولاتهم تبوء بالفشل .. راحوا يتمشون فالشوارع .. عبدالعزيز اتصل بيوسف ..
يوسف: هلا والله بوسعود ..
عبدالعزيز: شحالك الغالي ؟
يوسف: طيب الله يسلمك .. اعلومك الشيخ ؟
عبدالعزيز: والله اسأل عنك .. وينك ما بينت اليوم ؟
يوسف: انشغلت مع الاهل شوي .. 
عبدالعزيز: متى نتلاقى ؟
يوسف: متى فاضي انت ؟
عبدالعزيز: حاضرين لك .. 
الجد: هاذي الغرشوب صاحبك ؟
عبدالعزيز: اي ..
الجد: حيالله ذا الولد النشمي .. شحالك ؟
يوسف مبتسم: هلا والله .. اعلومك الكشخه .؟
الجد: يسلم راسك والله .. علومي علوم الخير .. 
يوسف: وين كنتوا ؟
الجد: والله كنا رايحين نخلص اشغالنا شوي ..
عبدالعزيز التفت على يده وابتسم بخبث .. 
عبدالعزيز: اقول بو خليفه .. ترا كنا ... 
الجد يقاطعه: وجع يا عزوز .. كنا نركب تواير حق سيارة بوسعود .. تدري فيه يحب اروح معاه .. وانا ماحب ارد ولد ولدي .. 
يوسف" والله انك داهيه يالشيبه": اي .. 
عبدالعزيز: زين بوسعود .. بوصل الكشخه البيت وبمرك .. 
يوسف: زين .. باكلم علوه وفضول .. 
عبدالعزيز: حلو .. لقائنا بعد ساعه تقريبا .. 
يوسف: حياك .. 
سكر عبدالعزيز وجاته الخيزران على كتفه .. 
عبدالعزيز: آآآي .. يدي هاي ثاني مره تضربني نفس المكان .. 
الجد: تستاهل .. 
عبدالعزيز: استاهل .. زين اوريك .. 
قام يحفص فالشوارع ويسوق بسرعه .. الجد تخرع وتمسك عدل .. 
الجد: شوي شوي يا عزوز .. 
عبدالعزيز: شوي شوي .. زين معليه .. 
قام يزرق بين السياير ويسوق بسرعه عشان يخوف يده .. وصل البيت وحفص فالحوش .. 
عبدالعزيز: وصلنا ..
الجد: طيرت قلبي يا صبي ..
عبدالعزيز: سمالله على قلبك ..
الجد وهو نازل: انا غلطان اركب معاك انت يالمينون .. 
عبدالعزيز: ههههههه .. 
الجد: اذلف لوع الله جبدك .. 
عبدالعزيز: الحين لوع الله جبدي .. 
وطلع صوت قوي بالسياره الجد نقز منه .. 
الجد: وجع .. 
عبدالعزيز حرك وطلع من البيت وهو يحفص ويضحك على يده .. 
........................



الساعه 8 سلمان كان واقف عند بيت بوفارس .. اتصل على بوفارس يقوله انه عند الباب
سلمان: السلام عليكم
بوفارس: عليكم السلام والرحمه .. حياك فالميلس الله يرضى عليك ..
سلمان: الله يحيك .. 
طفى الزقاره اللي بيده .. تعطر وعدل الغتره ونزل .. دخل الحوش وكان بوفارس في استقباله عند باب الميلس 
بوفارس: حيالله بوخليفه ..
سلمان: الله يحيك .. 
سلموا على بعض ودخلوا الميلس .. بوفارس قلط سلمان وقعدوا يسولفون شوي .. سلمان خذ نفس وتكلم ..
سلمان: اليوم انا جايك يا بوفارس .. وطالبك ..
بوفارس: حاضرين لك بوخليفه ..
سلمان: احم .. يوسف ولد اختي قرر انه يتزوج .. والصراحه ما بنلقى احسن منكم .. 
بوفارس سمع هالكلام من سلمان وابتسم .. 
سلمان: شور على اهلك .. وسألوا عن الولد .. 
بوفارس: والله يا سلمان ما بنلقى احسن منكم .. و يوسف ريال وما عليه كلام .. ولا شفنا عليه شي .. خلني اشاورهم وبرد عليكم .. وانتوا بعد من حقكم تسألون عنا و عن بنتنا ..
سلمان: والله ما عليكم زود .. كفايه القلب حبكم هاي كفايه ..
بوفارس منحرج: الله يسلمك يا بوخليفه .. 
سلمان: بيني وبينك .. ولدنا شاف بنتكم وبغاها .. وتوه مخلص الجامعه .. وانت تدري انه يشتغل الصبح ويدرس بالليل .. والحمدلله هالسنه آخر سنه له وخلصها .. 
بوفارس"ماشاءالله عليه": يستاهل يوسف .. والله انه ريال ينشد فيه الظهر .. 
سلمان: اخذوا راحتكم وخلوا البنت تستخير وتاخذ راحتها وتفكر .. القرار لها ولكم .. 
بوفارس: خير ان شاءالله .. والله يا سلمان انكم ناس ما تنعافون .. 
سلمان مبتسم: الله يسلمك يا بوفارس .. 
بوفارس: الا بسألك يا بوخليفه .. 
سلمان: تفضل .. 
بوفارس: دام فضلك .. بس انت الحين تقريبا تطمنت على عيال اختك والحمدلله .. الدور والباقي عليك ..
سلمان ابتسم: خل نخلص من يوسف وبعدين نشوف ..
بوفارس: ههههه .. الله يوفق لك .. 
تموا بوفارس و سلمان يسولفون لين الساعه 9 ونص تقريبا .. طلع سلمان من عند بوفارس وهو فرحان .. في كلمه قالها بوفارس لسلمان طمنت سلمان على موضوع يوسف .. 
سلمان " والله طمني بوفارس لما قال اني تطمنت على عيال اختي وباقي انا .. يعني موضوع يوسف ان شاءالله سهالات .. الله يوفق له ويكتبه وفاطمه من نصيب بعض " .. تنفس براحه وابتسم .. راح البيت ولقى الشباب متجمعين فالميلس .. دخل وسلم عليهم .. 
سلمان: وين فارس ومحمد ؟
علي: جاين .. 
سلمان: يوسف يبه طلبت عشى حق الشباب؟
فاضل: افا عليك .. خليناه يطلب غصب .. 
الكل: ههههههه 
عبدالعزيز: ما قصر بوخليفه .. 
سلمان: بالعافيه .. عن اذنكم يا جماعه .. 
يوسف: وين خالي ؟
سلمان: ببدل وبرجع ..
يوسف: زين .. 
علي اتصل بفارس .. 
فارس: هلا والله ..
علي: وينكم ؟
فارس: برا .. 
علي: يلا متى بتجون ؟
فارس: قريب ان شاءالله .. 
علي: يلا ننتظركم .. 
فارس: اوكي .. 
سكر علي والتفت على الشباب اللي كانوا مشغولين ويلعبون ورقه .. راح صوبهم وخرب عليهم .. طب عليهم اونه مايدري .. تلخبطت الاوراق على بعض .. 
فاضل: علوووووه 
علي: اوه مادري ..
يوسف: والله انك عبيط يالدب .. 
علي: صدقوني ما كنت ادري .. ههههههههه 
عبدالعزيز: شباب عليه .. 
علي: لا لا لا لا .. الشباب خذوا المخدات وتموا يحذفونها على علي .. بهدلوه و هم ميتين عليه من الضحك .. 
فارس ومحمد كانوا رايحين يودون الاغراض لمناف .. محمد كان يسوق وفارس جنبه ..
فارس: حمودي لا تصف صوب الباب .. خلك شوي ورا ..
محمد: ليش ؟
فارس: انا بانزل ..
محمد: اهاا .. زين ..
قربوا من بيت مناف وفارس اتصل لها .. 
مناف: هل حبيبي ..
فارس: يا قلبي انتي .. انا قريب بيتكم .. يلا طلعي ..
مناف: ان شاءالله .. 
وصلوا قريب البيت .. و وقف محمد بعيد عن باب البيت .. فارس خذ الاغراض ونزل .. راح صوب الباب ومناف كانت واقفه ورا الباب تنتظر فارس .. قرب من الباب ..
فارس: يا قلبه ..
مناف فتحت الباب وهي مبتسمه .. 
مناف: هلا .. 
فارس: رفعي راسج خل اشوف عيونج ..
مناف رفعت راسها وابتسمت لفارس .. فارس شاف ابتسامتها لاول مره وكان شوي ويغمى عليه من جمالها .. 
فارس: فديت هالابتسامه يا حياتي .. تفضلي .. مد يده بكيسين .. الاول فيه الملابس والثاني فيه العبايات .. 
مناف شاف الكيسين واستغربت ..
مناف: فارس انت قلت غرض مو اغراض .!!
فارس: يعني بترديني ؟!
مناف انحرجت: لا .. مدت يدها وخذت الاغراض .. 
فارس لما مد يده بطرف صبعه تعمد يلامس يدها .. خذت الاغراض وهي منزله راسها ..
مناف: ما قصرت يا فارس .. 
فارس: حاضريت لج الغاليه .. 
مناف: زين لازم اروح الحين ..
فارس: زين فديتج .. يلا دخلي وسكري الباب .. باتصلج الحين زين ..
مناف: ان شاءالله .. 
دخلت مناف وسكرت الباب وراها .. اما فارس رجع السياره وهو مبتسم .. ركب وراحوا بيت يوسف.. وهم فالطريق اتصل بمناف ياخذ رايها بالاغراض .. 
فارس: حياتي .. 
مناف: فارس شنو هالاغراض ؟
فارس بخوف: ما عجبوج ؟!
مناف: بلا بس ليش كلفت على نفسك يا فارس ؟ 
فارس ابتسم: انتي تستاهلين اكثر من هاي يا قلبي .. اسمحيلي على القصور ..
مناف: ما عليك زود حبيبي .. بس ذوقك روعه .. 
فارس: كل شي لعيونج يهون .. عجبوج الملابس ؟
مناف: اي عجبوني .. بس بسألك ..
فارس: هلا يا قلبي ..
مناف: العبي مرتبين علي ؟ شلون عرفت مقاسي ؟
فارس ابتسم: تذكرين يوم رحنا الكوفي شوب من فتره ؟
مناف: اي ..
فارس: لاحظت ان جسمج وطولج نفس طول اختي وجسمها تقريبا .. وكنت انا موديها تفصل عبي وفصلت لج مره وحده .. 
مناف بخوف: يعني اختك تدري ؟!!
فارس: عن شو تدري ؟
مناف: عني ؟
فارس: لا يا قلبه .. بعد ما شفتها وهي تختار وشفت ذوقها .. رجعت المحل بروحي واخذت لج ..
مناف: اها .. بس ذوقك فالعبي بعد حلو .. 
فارس: عليج بالعافيه يا قلبه .. 
مناف مبتسمه: الله يعافيك .. 
فارس: زين حياتي انا بكلمج بعدين .. ولد عمي متصل لي عالخط الثاني .. 
مناف: زين حبيبي .. الله وياك ..
فارس: سلام .. 
هني فارس سكر من مناف ورد على علي ولد عمه .. اتجهوا فارس ومحمد الى بيت يوسف .. تجمعوا الشباب كلهم ..
فارس: ها يا جماعه يلا مصر .. 
يوسف طالع فارس: الحين انت روح مصر زين ..
الكل: ههههههه .. 
فاضل: والله خربتوا علينا السفره .. 
علي: زين خيرها بغيرها .. ولا يهمكم باعزمكم كلكم على حسابي ..
يقاطعه عبدالعزيز: على وين ؟
علي: العزبه بعد وين .. 
الكل: هههههه .. 
سلمان: لا شرايكم نروح المكسيك .. 
محمد باستغراب: المكسيك ؟
سلمان: اي .. عليكم التذاكر .. والوناسه والسكن خلوهم علي .. 
يوسف: شلون خالي ؟
سلمان: تذكرون صاحبي الامريكي ؟
الكل: اي ي ي .. 
سلمان: عنده شاليه في المكسيك على كيف كيفكم .. 
فارس: والله فكره حلوه .. 
سلمان: كل شي متوفر .. وناسه عبط جد كل شي ..
فاضل: شلون جد ؟
سلمان: يعني تبون تشوفون عصابات .. بيوريكم .. 
عبدالعزيز: يلا قدام .. 
سلمان: انا اتكلم جد .. لو بتتفقون نروح كلنا .. بكلمه يجهز لنا كل شي ونقابله في المكسيك .. وبعد يعرف واحد عنده حلبة سباق ..
علي: الله .. حلمي بيتحقق .. انا موافق .. وعن نفسي باخذ سيارتي معاي ..
يوسف: وانا بعد .. 
عبدالعزيز: وانا بعد ..
فاضل: يالربع انا من الحين بطرش سيارتي .. 
الكل: ههههه 
سلمان: الحين قربنا الاجازه والكل خلص امتحاناته وماعندكم شي .. يلا نتفق عشان اكلم الريال ونروح جماعه ..
فارس: والله فكره حلوه و تجربه احلى .. 
محمد: همممم .. انا كنت مفكر اسافر مع الاهل فينا .. 
فارس: زين روح واستانس و ونسهم .. وبعد ما ترجع نروح .. 
سلمان: اذا بنروح شهر 8 بيكون حر عندهم .. 
علي: مو بنقعد فالشاليه ..
سلمان: اي ..
علي: بس حلاته .. انا ابي اغير لوني شوي .. 
فاضل: الولد يبي يسوي برونز ..
الكل: ههههههه 
عبدالعزيز: والله فكره حلوه .. وخاصه حلبة السباق اللي قلت عنها .. احنا هني ما نقدر نطلع بسيايرنا تعرف الدوريات بيمسكونا وبتنسحب السياير .. 
سلمان: صح .. وفالصيف مشددين .. 
يوسف: الا يقعدون لنا على الوحده .. 
فارس: خلاص انا برتب اموري .. 
يوسف: وانا بعد .. 
فاضل: انا اجازه .. 
علي: انا باخذ اجازه ..
يوسف: انا بعد في اجازه .. 
سلمان: انا برتب مع اللي معاي وباخذ اجازه .. بس باقي محمد .. 
محمد: خلاص برتب اموري وبعد ما ارجع نروح .. 
سلمان: حلو .. 
يوسف: خالي اقولهم يجهزون العشا ؟
سلمان: اي يبه .. 
طلع يوسف يقول لهنادي تقول للخدامه تجهز العشا وتخلي الدريول يجيبه الميلس .. كان يفكر في فاطمه حبيبة قلبه .. بس حس بفرح لما شاف ان سلمان داخل عليهم وهو فرحان .. رجع الميلس عند الشباب .. دخل الدريول وجاب العشا .. تعشوا الشباب .. وبعد العشا تموا يسولفون لين الساعه 12 ونص بالليل .. بعد ما طلعوا الشباب يوسف مسك خاله .. 
يوسف: ها خالي بشر ..
سلمان مبتسم: ما في ببلاش هالايام .. 
يوسف: خالي لا تلعب باعصابي ..
سلمان: هههههه .. كلمت بوفارس .. و حسيته رحب بالفكره وايد .. و مدح فيك والله .. قلت لها يشاور الاهل ويرد علينا .. ومن حقهم يسألون عنك ..
يوسف بفرح: اكيد .. الله يبشرك بالخير يا خالي .. 
سلمان: بس عاد قبل العرس يبيلك ندرسك ..
يوسف: ما يهمك خالي .. انا تلميذك .. 
سلمان ويوسف: هههههه .. 
يوسف: قلت لخواتي ؟
سلمان: اي كلمت جوجو اليوم العصر .. و هنوده كانت عندي وانا اكلم جوجو .. الله يكتبكم من نصيب بعض يا يوسف .. 
يوسف: الله يسمع منك يا خالي .. 
استأذن يوسف من خاله وراح غرفته .. كان فرحان وايد بكلام خاله .. 
بعد وناسة الشباب محمد كان يفكر في رحلتهم للمكسيك .. حب انه ياخذ راي ساره في الموضوع .. دخل البيت وساره كانت تنتظره .. استقبلته بابتسامته وتهليل .. 
ساره: هلا وغلا حبيبي .. 
محمد: هلا فديتج .. 
ساره خذت غترته وعلقتها .. وكانت مجهزه جلابية النوم على السرير .. 
ساره: بتتسبح ولا ؟
محمد: لا بكره بتسبح .. 
ساره: شو سويت اليوم حبيبي .. 
محمد وهو يفصخ ثوبه: والله مثل كل يوم .. ميلس وتمشي .. 
ساره وهي تاخذ ثوب محمد: فديت روحك .. شو رايك بكره ناخذ اليهال الالعاب شوي ..؟
محمد: زين .. بس نطلع من وقت ..
ساره: ولا يهمك حبيبي .. 
قعد محمد مجابل التلفزيون .. تم يقلب فالقنوات .. ساره جابت له عصير ليمون بالنعناع .. حطته على الطاوله وقعدت جنبه .. محمد مسك يدها وباسها .. 
محمد: زين جاهزه للسفره حياتي ؟
ساره: اي حبيبي .. بس شو رايك نغير ما نروح فينا ..
محمد: وين تبين تروحين .؟
ساره: نروح ألمانيا .. 
محمد: ممممم .. زين حلو .. نغير الوجهه ليش لأ .. بس بقولج شي حياتي .. 
ساره مبتسمه: قول فديت قلبك .. 
محمد: بعد ما نرجع من ألمانيا .. بروح مع الشباب المكسيك .. 
ساره باستغراب: المكسيك ؟!! .. 
محمد: اي ..
ساره: شو اللي يوديكم هالبلاد ؟
محمد: واحد من الربع يعرف شباب هناك .. 
ساره: يمه محمد المكسيك عاد .. هاي كلها عصابات ومخدرات .. 
محمد: هههههه .. ما عليج هالريال بيضبطنا عدل .. 
ساره: والله مادري عنكم انتوا يالريايل .. 
محمد: زين بنقعد في ألمانيا 20 يوم .. يكفيكم ؟
ساره: اي وايد بعد .. من بيروح غيرنا مع اليهال .. 
محمد: شوفي الريم وفضول .. 
ساره: لا عمي قال بيروحون لندن مع بيت عمك .. 
محمد: اي ي ي .. زين خلاص عيل بروح السفريات اغير الوجهه وأأكد الحجز .. 
ساره: حلو .. 
تموا يسولفون شوي وبعدين ناموا .. الكل نام الا فاطمه اللي كانت تفكر بكلام ابوها .. وكلام فارس .. احتارت وهي تفكر .. كل ما تتذكر الرساله تطلعها وتقراها .. والغريب فالموضوع انها لما ترقرى الرساله يصيدها شعور بالبلاده .. ما تصيح ولا تتأثر كلش .. بس كلمة ابوها وفارس اخوها هي اللي صيحتها .. تمت سهرانه طول الليل 
الحين كلكم مستغربين اني ما جبت طاري بوفارس وردت فعله بعد ما كلمه سلمان .. لاتخافون الحين بقولكم .. 
طبعا بعد ما طلع سلمان من عند بوفارس .. بوفارس فرح من خاطره .. لانه يموت في فاطمه وهي المفضله عنده ويوسف ولد ما ينعاف وبوفارس وايد يحبه .. فلما عرف ان يوسف تقدم لها طار من الفرحه .. على الساعه 11 بالليل كان مع ام فارس بالغرفه .. 
بوفارس: شو اخبار العيال مع الامتحانات ؟
ام فارس: كلن قاط ويهه بكتابه .. فطيم فديتها ما تاكل كلش ولا تطلع من الغرفه .. حتى ويهها مبين عليه التعب ومرايم فديتها ما نشوفها الا اوقات الاكل .. اما ايمان فديت قلبها احسن منهم شوي .. تطلع تقعد معانا شوي وترجع تدرس .. 
بوفارس: الله يوفقهم وينجحهم .. 
ام فارس: آمين .. 
بوفارس: زين بقولج موضوع يخص فطيم ..
ام فارس عقدت جواجبها: سمالله على بنتي .. شو فيها ؟
بوفارس: ما فيها الا العافيه .. بس اليوم كلمني واحد يبغيها حق ولد اخته .. تعرفينه يوسف رفيج عزيز ؟
ام فارس ابتسمت: يوسف اللي ويهه سمح ماشاءالله عليه ؟
بوفارس: اي هاذي هو .. عاد كلمني خاله اليوم .. وقالي انه شاف فطيم وبغاها .. هو يدرس ويشتغل في نفس الوقت .. وتوه مخلص الجامعه .. والله يوسف ريال وينشد فيه الظهر .. ولا انتي عندج غير هالكلام ؟
ام فارس بفرح: والله رايي من رايك يا بوفارس .. بس بغيتها حق علي ولد عمها .. 
بوفارس: علي .. لو بغاها كان تكلم .. خالد تكلم وملج بمريم .. 
ام فارس: بس علي توه راجع من السفر وتوه مشتغل ..
بوفارس: لو يبغيها على الاقل بيخطبها لين سنه جدام .. 
ام فارس: والله يا بوفارس .. اقول نصبر شوي .. انت كلم اخوك وشاوره ..
بوفارس: والله ما عندي مانع لو كلمته .. بس قلت لج لو علي يفكر في فطيم كان تكلم .. بكلم اخوانها بكره الصبح وبشوف رايهم .. 
ام فارس: انا اقول لو تصبر شوي احسن .. 
بوفارس: شو اللي اصبر عليه ؟
ام فارس: انت لمح لاخوك .. شوفه شو بيقول .. 
بوفارس: يا حرمه .. الولد دخل من الباب .. والراي الاول والاخير لفطيم .. لو ما بغته بكلم محمد اخوي .. 
ام فارس: زين اللي تشوفه .. 
بوفارس: انا بكلمها بكره بعد ما ترجع من الجامعه .. بس انتي لا تجيبين لها طاري كلش .. 
ام فارس بخضوع: ان شاءالله .. 
بوفارس: جهزي لي الفراش بنام .. 
ام فارس: ان شاءالله .. 
راحت ام فارس تجهز الفراش لزوجها .. نام بوفارس وهو فرحان .. كان ينتظر بكره بفارغ الصبر .. عشان يزف هالخبر الحلو لاخوانها .. 
................


" انت اغلى الناس ومن لي في غلاك .. وانت نبض القلب ملكه في ايديك .. مثل قلبك صافي لحبي جداك .. في الغلا والحب ابد مالك شريك " 

هنادي كانت سهرانه مع نواف .. 
نواف: خلاص حبيبتي بدا العد التنازلي ..
هنادي منحرجه: اي والله ..
نواف: كلها كم يوم و نجتمع تحت سقف واحد ..
هنادي: فديتك يا نواف .. 
نواف: تدرين حبيبتي .. اول مره شفتج فيها لفتي انتباهي .. بس ما جيتي على بالي بعدها .. بس لما شفتج مره ثانيه ما قدرت اشيلج من بالي كلش .. 
هنادي كانت منحرجه: .............. 
نواف: افكر فيج كل يوم .. وكل ما شوف خالج .. اقول لازم اتعرف عليه .. لين جى اليوم اللي تعرفت فيه على خالج وبصراحه حبيته .. انسان هادي ودوم في حاله .. والدنيا كانت قاسيه معاه شوي .. 
هنادي: اي والله خالي مسكين .. يعور قلبي .. عانا في حياته .. مره انا واختي كنا نسولف من فتره .. اقول لاختي احس خالي كبر وما يقدر يكمل .. قالت لي اللي يبي العلم بيخلص لو كان كبير فالسن .. 
نواف: عدل كلام اختج .. شوفي اللي حسيته من خلال معرفتي بخالج .. انه يبي يرد شي بسيط للي ابوج الله يرحمه سواه له .. هو قالي شلون ابوج وقف معاه ورباه .. يقولي لو مو ابوج كان هو صايع ..
هنادي: فديته خالي والله ..
نواف: وبعدين .. خالج يبي يتطمن عليكم ..
هنادي: شلون ؟
نواف: يعني فرح لما اختج جاها نصيبها .. وانتي بعد .. بس الحين شايل هم يوسف .. 
هنادي: تدري لاحظت هالشي .. لان كل ما قلنا له الفال لك .. يغير الموضوع على طول .. 
نواف: بس خل يخلص من يوسف وعاد همتكم تقنعونه .. 
هنادي: افا عليك بنقعد له على الوحده .. ماله عذر ..
نواف: ههههه .. ولو تبون اكلمه حاضرين ..
هنادي: حياتي والله .. 
نواف: شوفي وحده من ربعج ولا ربع اختج .. 
هنادي: يه عاد/ انت الحين شطيتني .. بكلم اختي من بكره ..
نواف: هههههه .. 
هنادي: زين قولي فديتك شسويت على موضوع ذاك الريال ؟
نواف: والله رحت له لين البيت .. 
هنادي بوناسه: والله .. 
نواف: اي والله .. مو عيب ان الواحد يعتذر .. وشفيها يعني لو هو اقل مني فالفلوس .. بالعكس هالشي عطاني عزة نفس وتواضع .. رحت له البيت .. وهو استغرب زيارتي .. استسمحت منه وقلت له ارجع واختار الوظيفه اللي تعجبك .. لو تبي احطك مدير الفرع كامل ما يهمك ..
هنادي: زين هو شقالك ؟
نواف: استحى مني مسكين .. بس قلت له اني غلطان وربي كشفهم .. والله انه كان طيب ومتسامح .. وقالي انه ما زعل مني ويعتبرني مثل ولده .. 
هنادي: وحليله والله .. 
نواف: بعد ما اقنعته وارتحت وضميري ارتاح .. 
هنادي: الحمدلله .. ومتى بيداوم ؟
نواف: بداية الاسبوع الجاي .. و زدت راتبه والله .. 
هنادي: جزاك الله خير يا نواف .. 
نواف: والله لو تشوفين الفرحه اللي حسيت فيها لما طلعت من عنده .. آآآه الحمدلله ..
هنادي: جزاك عند رب العالمين .. 
نواف: فديت قلبج والله .. زين حبيبتي انا ابي ارتاح .. بكره عندي اجتماع مع كم شركه .. ولازم اروح المكتب من وقت عشان اخذ اوراقي وارتب بعض اموري قبل الاجتماعات .. 
هنادي: زين حبيبي .. 
نواف: الا بسألج ..
هنادي: قول حبيبي .. 
نواف: متى بتخلصين امتحاناتج ؟ 
هنادي: خلاص بكره آخر امتحان بأذن الله .. 
نواف: موفقه حبيبتي .. زين قعديني معاج من الصبح .. 
هنادي: ان شاءالله .. 
نواف: بتنامين ولا بتذاكرين ؟
هنادي: لا بس آخر مراجعه وبنام .. 
نواف: زين حبيبتي شدي حيلج .. 
هنادي: ان شاءالله حياتي .. 
نواف: مع السلامه ..
هنادي: الله وياك .. 
سكرت من نواف وتمت تراجع الماده اللي عليها بكره قبل ما تنام .. 
مرت هالليله على الاغلب حلوه .. لان فاطمه ويوسف كانوا في حيره عشان الرسايل اللي وصلتهم .. فارس كان عايش الحب مع مناف .. نام وهو متطمن عليها .. يوم جديد يطل عليهم بشمس نورت سماهم اللي كانت غالبه عليه ظلمة الليل .. تغرد العصافير بفرح .. والزهور تتفتح بروائحها الفواحه .. روتين كل يوم يعيشونه شخصيات قصتي .. مريم تقعد خالد .. هنادي تقعد نواف .. الجوهره تقعد ابراهيم .. يفتح بوفارس عيونه بفرح .. ينزل عند ام فارس عشان يتريق .. 
بوفارس: وين العيال ؟
ام فارس: الحين بينزلون ..
دخل عليهم عبدالعزيز .. صبح عليهم وباس امه وابوه .. قعد على الطاوله وصب له حليب .. 
بوفارس: عزيز يبه ..
عبدالعزيز: نعم يبه ..
بوفارس: بغيتك بموضوع انت وفارس .. 
عبدالعزيز: ان شاءالله .. 
بوفارس: اليوم بعد الغدا ابيكم بغرفتي .. بلغ اخوك ..
عبدالعزيز: ان شاءالله .. 
دخلوا البنات ورا بعض .. سلموا على امهم وابوهم .. بوفارس لاحظ شرود فاطمه وهدؤها .. 
بوفارس: فطامي ..
فاطمه رفعت راسها: نعم بابا .. 
بوفارس: شو فيج يبه .. منخطف لونج .. 
فاطمه: ما فيني شي .. بس تدري امتحانات وكل همي هالكتب .. 
بوفارس: فديتج ريحي شوي .. اهم شي صحتج يبه .. 
فاطمه: ما بقى شي على الامتحانات .. 
بوفارس: امج تقول ما تاكلين كلش .. 
فاطمه: ما عندي وقت .. المواد اللي خذتها هالكورس وايد صعبه ويبلها تركيز .. وبعدين مالي نفس اكل .. 
بوفارس: سمالله عليج فديتج .. لازم تاكلين عاد .. 
فاطمه: ان شاءالله .. 
بوفارس: عفيه بنتي .. 
ايمان: بابا توصلني ؟
بوفارس: حاضرين .. 
عبدالعزيز: جنه السالفه عجبتج .. 
ايمان: هههههه . وناسه لما اروح مع بابا .. بعد الامتحان يوديني اخذ ايس كريم .. 
عبدالعزيز: حليلها ام 5 سنين .. 
الكل: ههههههه
ايمان احترت: بابا شوف عزيز ..
بوفارس: ههههه .. عزيز اقعد عن اختك لا تلعوزها .. 
عبدالعزيز: اسمع كلامها بس .. 
بوفارس: فديتها والله .. وفديت كلامها .. 
ايمان طلعت لسانها لعبدالعزيز تحره ..
ايمان: موت قهر ..
عبدالعزيز: الله يعطيج عقل .. زين خواتي حد يبيني اوصله ؟
فاطمه: انا .. 
عبدالعزيز: يلا .. وانتي مرايم ؟
مريم: لا انا امتحاني الساعه 10 .. بروح مع الدريول ..
عبدالعزيز: زين .. يلا فطيم فديتج .. 
فاطمه وهي طالعه: ان شاءالله .. 
عبدالعزيز طلع من عندهم .. ركب السياره وانتظر اخته .. لبست فاطمه عبايتها ونزلت .. ركبت مع عبدالعزيز ..
عبدالعزيز: شو فيج فطيم من كم يوم ؟
فاطمه: هالامتحانات ماخذه كل وقتي .. 
عبدالعزيز: شو صاير .. تراني اتضايق لما تتضايقين .. 
فاطمه: والله ماعرف شو اقولك يا عزيز .. 
عبدلعزيز: في امتحان ما قدمتي فيه زين ؟
فاطمه: لا الحمدلله كل الامتحانات قدمتها تمام .. 
عبدالعزيز: عيل شو صاير .. 
فاطمه: مو وقته الحين .. 
عبدالعزيز: عيل متى وقته .. 
فاطمه: مادري .. طولت على الراديوا .. وكانوا يسمعون قرآن .. 
سكت عبدالعزيز عن توأمه .. خلاها على راحتها .. وصلها الجامعه وراح هو ياخذ له قهوه وبعدين راح الجامعه فارس قام على تلفون مناف ( عالي مستواه ) .. 
فارس: حياتي انتي .. 
مناف مبتسمه: حبيبي يلا قوم .. 
فارس: ان شاءالله .. الساعه كم الحين ؟
مناف: الساعه 8 .. قوم خلص شغلك فديتك .. 
فارس: من عيوني .. خلاص الحين بقوم .. باتصل لج بعد ما خلص شغلي .. 
مناف: اوكي حياتي .. 
فارس: سلام يا قلبه .. 
سكر منها وقام على طول .. نزل عند امه .. تريق وقعد معاها شوي .. طلع يخلص اشغاله .. وهو طالع من البيت اتصل فيه عبدالعزيز .. 
فارس: هلا والله بوسعود .. 
عبدالعزيز: شحالك فارس ؟
فارس: الحمدلله .. قدمت امتحان ولا للحين ؟
عبدالعزيز: توني طالع والله .. 
فارس: ها بشر ؟
عبدالعزيز: الله يسلم الغش .. ولا الماده ما تندرس .. 
فارس: هههههه .. الله عليك يا بوسعود .. 
عبدالعزيز: ههههه .. شاسوي بعد .. زين ابوي اليوم يبينا في موضوع ..
فارس رفع حاجب: موضوع ؟ وش موضوعه ؟
عبدالعزيز: مادري والله .. بس قالي ابلغك .. يبينا بعد الغدا في غرفته .. يعني خلك موجود .. 
فارس: ان شاءالله .. 
عبدالعزيز: وين رايح ؟
فارس: بروح اخلص اوراق فالجوازات .. وبروح المكتب .. وانت ؟
عبدالعزيز: والله مخلص امتحان وماعندي شي .. بروح المكتب عند بوخليفه وبغلس عليه ..
فارس: هههههه .. زين لقائنا بعدين ..
عبدالعزيز: ان شاءالله ..
فارس: سلام
عبدالعزيز: سلام يا سلام .. 
سكر فارس وتم يفكر في الموضوع اللي ابوهم يبيهم فيه .. ما حب يفكر وايد .. واتصل بمناف .. وماردت عليه 
فارس " اكيد تقدم امتحان فديتها .. الله يوفقها " .. راح يكمل اشغاله .. 
مريم كانت تكلم خالد .. وهو في المكتب .. 
خالد: الساعه كم امتحانج حبيبتي ؟
مريم: الساعه 10 .. 
خالد: اوصلج ..
مريم: لا فديتك .. بروح مع الدريول .. 
خالد: على راحتج .. درستي زين حق الامتحان ؟
مريم: اي الحمدلله .. تعال بسألك .. 
خالد: هلا .. 
مريم: اريام شو اخبارها ؟ مالها حس ..
خالد: مثلكم الكتب ماخذها كل وقتها .. 
مريم: الله يعينها .. 
خالد: فطيم اختج اللي مالها حس .. 
مريم: مسكينه فطيم .. ماخذه مواد صعبه هالكورس .. اذا احنا ما نشوفها فالبيت .. حتى الاكل ما تاكل .. تقعد فالجامعه مع هالدكاتره وتراجع مع البنات .. وترجع العصر وتدخل غرفتها .. تنام لها ساعه وبعدين تقوم تدرس 
خالد: ماشاءالله عليها .. كم نسبتها في الثانويه ؟
مريم: فطيم نسبتها %95 .. 
خالد: وانتي ؟
مريم باحراج: انا .. 
خالد مبتسم: اي انتي .. 
مريم: نسبتي % 88 .. 
خالد: فطيم اشطركم ..
مريم: لا ايمان ماشاءالله عليها ذكيه .. 
خالد: ايمانو ام كشه ..
مريم وخالد: هههههه .. 
مريم: اي والله .. الظاهر الشطاره خاشتها في كشتها .. 
خالد: ههههه 
مريم: ايمان دوم تطلع الاولى .. كم مره مكرمينها الوزاره .. ومدارس وايد يبونها عشان تمثل مدارسهم ..
خالد: ماشاءالله عليها .. 
مريم: فارس بعد جي .. 
خالد: اي اذكر فالثانويه هو طالع الاول على مستوى الدوله .. كانت نسبته %99 علمي .. ماشاءالله عليه .. 
مريم: والجامعه خلصها في 3 سنوات ونص .. 
خالد: ماشاءالله عليه .. لانه كان ياخذ صيفي .. 
مريم: ودي اخذ صيفي عشان افتك .. بس خل اخذها على راحتي ..
خالد: احسن لج والله .. 
مريم: زين انتوا من اشطركم فالبيت ؟
خالد: طبعا انا اولهم .. هههههه 
مريم: يالمغرور .. هههههه 
خالد: انا وعلوه وسلطون .. بس سلطون ماشاءالله عليه .. صج عليه مخ .. والله ولا مخي يوم كنت ثانويه ..
مريم: والله .. لا اله الا الله عليه ..
خالد: عطيه اي رقم يجمعه .. وفي ثواني يطلع النتيجه .. شيطان فالارقام والحساب .. يقولي انا بشتغل في بنك عشان ابوقهم وهم مايدرون .. 
مريم وخالد: ههههههه .. 
خالد: محمد كان ما يحب الدراسه .. واللي مشجعه فارس .. فهد طبعا لا له ولا عليه .. اسماء شطوره .. الريم فديتها تحب تثبت نفسها .. تلقينها طول السنه هامله .. بس قبل الامتحانات بشهر ماندري عنها .. فضول مستواه يعني بس نسبته فالثانويه كانت صدمه .. والفضل يرجع لزوجتي فديتها .. انتي وياه نسبكم قريبه من بعض .. ليكون كنتوا تغشون ..
مريم: هههههههه 
خالد: فديت هالضحكه والله .. 
مريم: فديت يا خالد .. زين بتمرنا اليوم ؟
خالد: بشوف الشباب .. اوه نسيت اقولج .. 
مريم: شو ؟
خالد: ليفوتج الشباب مخططين يصيفون فالمكسيك .. 
مريم: شو ؟! المكسيك !!! 
خالد: هههههه .. اي والله .. اسمع محمد وعلوه يتكلمون امس .. 
مريم: شاللي يوديهم المكسيك ؟
خالد: يعرفون شباب هناك .. لا واللي جننهم زياده وخلاهم يصرون انهم يروحون .. لما قالهم الريال في حلبة سباق يملكها واحد يعرفه .. واستخفوا .. كلهم بيودون سيايرهم السبورت .. 
مريم: وووووي .. والله انهم استخفوا .. ليكون انت بتروح معاهم ؟ 
خالد: لا يا حبيبتي احنا بنكون في بارس بلاد العشاق نقضي شهر العسل .. 
مريم انحرجت: فديتك يا خالد .. 
خالد: بس تدرين احسهم بيستانسون .. لان رحلتهم حق مصر تكنسلت .. 
مريم: صح .. 
خالد: فقرروا يروحون المكسيك .. 
مريم: حليلهم والله .. زين حبيبي .. صارت 9 ونص .. لازم اطلع من البيت عشان الحق اوصل واعرف قاعة الامتحان وين .. 
خالد: خلاص فديتج .. موفقه .. واقري المعوذات قبل ما تدخلين الامتحان .. 
مريم مبتسمه: ان شاءالله يا قلبي .. 
خالد: الله يوفقج .. 
مريم: تسلم حبيبي .. 
خالد: مع السلامه .. 
مريم: مع السلامه .. 
الساعه 2 ونص في بيت بوفارس .. فارس وعبدالعزيز راحوا غرفة ابوهم وامهم .. طقوا الباب ودخلوا .. بوفارس كان قاعد وام فارس قاعده جنبه .. سلموا الشباب وقعدوا .. 
بوفارس: شوفوا يا عيال محمد .. انا جبتكم اليوم عشان اخذ رايكم في موضوع ..
فارس: خير يبه ..
بوفارس مبتسم: كل خير ان شاءالله .. امس جاني سلمان .. وكلمني في موضوع بغيت آخذ رايكم فيه .. يوسف ولد اخته متقدم حق فطيم اختكم .. 
ارتسمت ابتسامات الفرح على ويه عبدالعزيز وفارس .. 
بوفارس: وانا اشوف ان الولد ما عليه كلام .. بس ابغي رايكم فيه .. لانكم تعرفونه عدل ودوم مع بعض .. 
عبدالعزيز: وانا اقول وينه ما يبين الولد هاليومين .. ولا جاب لي خبر .. 
بوفارس: هههههه .. 
فارس: والله يشرفنا نسب ناس مثلهم .. 
عبدالعزيز: وانا مع فارس .. بصراحه بوخليفه ريال .. اخلاقه عاليه .. محترم وقايم بأهله .. يعني بيحط اختنا فعيونه .. 
ام فارس: بس هو غريب عنكم .. 
بوفارس ما عجبه كلام ام فارس بس سكت .. 
فارس: والله بوخليفه انا اعده اخو .. 
عبدالعزيز: والله فطيم ما بتحصل واحد مثله .. والنعم فيه ..
فارس: يمه شلون يعني غريب ؟
ام فارس: والله ودي فطيم لو تاخذ ولد عمها .. منا وفينا ..
فارس: يمه علي ما يفكر مثل خالد .. 
ام فارس: والله تمنينته لها .. 
بوفارس: ردينا .. 
ام فارس سكتت ..
فارس: ههههه .. ليش ؟
عبدالعزيز: لي يومين ما شفته .. واليوم عنده فالمكتب ولا جاب لي خبر .. حتى ما لمح .. 
فارس: عاد كل شي ولا النسيب .. 
فارس وعبدالعزيز: هههههههه .. 
فاطمه كانت فالجامعه مع مناف ومريم .. وفجأه جاها احساس بالوناسه .. تم قلبها يدق بسرعه وكانت مستانسه استغربت سر هالشعور .. ؟ 
مناف: والله بشتاق لكم يا بنات .. 
مريم: عاد لازم نتشاوف يا مناف .. 
مناف: ما اوعدكم بس بحاول .. 
مريم: ليش ما تقدرين ؟
مناف: ماعندي حد يوصلني .. وبيتنا بعيد وايد .. 
مريم: زين احنا بمنرج .. ونطلع مع بعض مجمع او كوفي شوب ..
مناف: ممممم .. والله ماعتقد امي توافق .. بس لين ذاك اليوم بنشوف ..
فاطمه: قبل ما نسافر لازم نتشاوف .. 
مريم: صح .. 
فاطمه: انا اتكلم عنا احنا .. مو انتي ..
مريم: فطوم .. 
مناف وفاطمه: ههههههه 
فاطمه: انتي بتكونين مع ريلج .. 
مناف: صح .. 
مريم: احلفوا انتوا الثنتين .. 
مناف وفاطمه: صج .. 
مريم بدلع: اف منكم .. 
مناف: تجنين .. دلوعه .. 
مريم ابتسمت .. 
تموا البنات يسولفون لين وصلت سيارتهم .. سلموا على مناف ورجعوا البيت .. فاطمه ومريم فالسياره كانوا يتكلمون عن مناف .. 
مريم: تصدقين احسها تناسب فارس .. خلاص انحطت هالفكره في بالي .. 
فاطمه: هي رقيقه وتجنن .. 
مريم: وفارس ما عليج منه .. يحب يدلع .. شوفيه شلون معانا .. 
فاطمه: اي والله .. 
مريم: ان شاءالله تنجح الخطه .. 
فاطمه: ان شاءالله .. 
مريم: بس شلون بنقنع فارس لو بنتلاقى مع مناف .. 
فاطمه: ما عليج من فارس خليه علي هالمره .. وخصوصا في هالموضوع .. 
مريم: خلاص همتج .. 
فاطمه: حاضرين .. 
وصلوا البيت وفاطمه من وصلت لها الرساله هاي اول مره تحس انها ودها توصل البيت بسرعه .. اول ما وصلوا شافوا سيارة فاضل فالحوش .. 
مريم: فضول عندنا .. 
فاطمه: اي سيارته هاذي .. 
مريم: شو عنده من العصر .؟
فاطمه: يمكن بيطلع من عزيز .. 
مريم: يمكن .. 
نزلوا من السياره ودخلوا الصاله وكان فاضل وعلي وعبدالعزيز فالصاله .. 
مريم: السلام عليكم .. 
الكل: عليكم السلام .. 
فاطمه: الا الشباب عندنا اليوم .. 
علي: ليش قاعدين على جبدج ..؟
فاطمه: سمالله على جبدي .. 
مريم: هههههه .. 
فاطمه: شحالكم عيال عمي ؟
علي: الحمدلله .. 
فاضل: ما نشكي باس .. 
علي: شو اخباركم مع الاختبارات ؟
فاطمه: الحمدلله ..
مريم: والله امورنا تمام .. 
فاضل: الله يوفقكم .. 
فاطمه قعدت جنب عبدالعزيز وباسته .. 
فاطمه: شلونك فديتك ؟
عبدالعزيز: حبتج العافيه .. انتي شو سويتي فالامتحان اليوم ؟
فاطمه: الحمدلله تمام التمام .. 
عبدالعزيز: موفقه فديت قلبج .. 
فاضل: ها مرايم عيل بارس ..
مريم ابتسمت: ان شاءالله ..
علي: والله خلود يونس .. صج بيطيرج .. 
مريم: حليله خالد .. 
علي: وين خالد يسمعج .. 
مريم انحرجت ونزلت راسها .. 
فاضل وصله مسج .. طلع جواله عشان يقراه .. 
عبدالعزيز: مسجاتهم بس ..
فاضل: هههههه .. احسن من رسايل الغرام يا حلو ..
فاطمه تمت اطالع فاضل باستغرب .. ويها صار احمر وعيونها غرقت .. استأذنت وراحت غرفتها .. طبعا كانت مو فاهمه شي من اللي يصير حولها .. ابوبها وفارس .. والحين فاضل .. حست انها في دوامه ومو قادره تطلع منها .. غطت ويها بيدينها وتمت تصيح .. اما الباقي كملوا سوالفهم .. لان فاطمه لما استأذنت ما حسستهم بشي 
...............


الساعه 6 بعد المغرب بوفارس كان راجع من المسيد ومعاه جاسم وسلطان ولد حمد اخوه .. 
جاسم: يبه تودينا المجمع نبي نلعب .؟
بوفارس: مو الحين ..
جاسم: متى ؟
بوفارس: الساعه 7 بوديكم ..
سلطان: متأخر عمي .. 
بوفارس: عيل شوفوا الشباب يودونكم .. انا بافضى الساعه 7 .. شوفوا فاضل ولا بوسعود ..؟
جاسم: شوف بنشوفهم .. ولو ما رضوا خل نطلع على الاقل الساعه 6 ونص .. 
بوفارس: زين بشوف .. 
خلاهم فالصاله وراح فوق حق فاطمه .. طق الباب عليها .. 
بوفارس: حبيبة ابوها فطيم .. 
فاطمه: لحظه بابا .. 
لبست روبها وراحت تفتح الباب لابوها .. 
فاطمه: هلا بابا .. 
بوفارس باسها على راسها ..
بوفارس: فديت قلبج والله .. وينج ما نشوفج هالايام يبه ..؟
فاطمه: الامتحانات صعبه هالكورس .. 
بوفارس: الله يوفقج فديتج قلب ابوج انتي .. زين قعدي ابي اكلمج بموضوع .. 
فاطمه تمت اطالع ابوها بخوف و ويها صار احمر .. توترت وكانت شوي وتصيح .. 
بوفارس: فاطمه .. 
فاطمه: هلا بابا .. 
بوفارس: الحين انتي كبرتي .. وغديتي مره .. في ناس متكلمين يبونج .. 
فاطمه بلعت ريقها بصعوبه: ها ..؟ 
بوفارس: ناس كلموني .. رفيج عبدالعزيز اخوج تقدم لج .. انتي شو رايج ؟
فاطمه: بابا .. مممممم .. نزلت راسها بخجل ..
بوفارس: القرار الاول والاخير لج يا حياتي .. كلمني خاله امس .. وهو كان يشتغل ويدرس بنفس الوقت .. وقالي ان الولد توه مخلص الجامعه .. وانا عن نفسي ما شفت شي على الولد .. ريال وينشد فيه الظهر .. وعزيز اخوج يقول انه قايم بأهله وما عليه كلام الولد .. ومثل ما قال خاله من حقنا نسأل عنه .. واحنا بنسأل عنه في شغله .. 
فاطمه: بابا .. والله ماعرف شو اقول .. 
بوفارس: اول شي قولي لي .. انتي متقبله فكرة العرس ؟
فاطمه باحراج: اي ..
بوفارس: ومتقبله المتقدم لج ؟
فاطمه" فديته والله": اي .. 
بوفارس: الله يتمم على خير يا بنتي .. الحين اللي عليج تسوينه انج تستخيرين .. واحنا علينا نسأل عنه اكثر .. 
فاطمه: ان شاءالله .. 
بوفارس: شوفي .. انا كلمت امج .. وامج هاذي مادري شلون تفكر والله ..
فاطمه بخوف: ليش ؟
بوفارس: اول شي قالت انه غريب عنا .. بعدين قالت ان مستواه اقل من مستوانا .. 
فاطمه: زين مو عيب ..
بوفارس: بارك الله فيج .. هالرد اللي اعرف انج بتقولينه .. الله يكملج بعقلج يا فطيم .. والله يوفقج ويكتب لج الخير وين ما تروحين .. 
فاطمه: الله يسلمك بابا .. والله يخليك لنا ذخر .. 
بوفارس: زين يا قلبي .. فكري فالموضوع من اكثر من ناحيه .. ولو جات امج تكلمج عن الموضوع .. لاتخلينها تلعب براسج .. انا قلت لج .. مثل يوسف ما بتلقين .. كفايه الولد شاريج ..
فاطمه مبتسمه: ان شاءالله بابا .. 
بوفارس: الله يقدم اللي فيه الخير .. 
طلع بوفارس و سكر الباب وراه .. فاطمه قامت تناقز على السرير من الوناسه .. 
فاطمه" واي فديته والله .. والله انه قدها .. وهاي مفاجأته لي .. فديته والله فديته " .. تمت تناقز على السرير من فرحتها .. فاطمه فرحتها ما تنوصف بهالخبر الحلو .. خذت لها شور ريح اعصابها .. نزلت تحت وطلبت من امها تسوي لها اكل .. 
فاطمه: ماما جوعانه .. 
ام فارس: فديت قلبج يا يمه .. 
فاطمه: ابي اكل اي شي من ايدينج الحلوات ..
ام فارس: من عيوني الثنتين .. تعالي معاي المطبخ خل نسولف شوي ..
فاطمه" باسوي نفس ما قال لي بابا" : ان شاءالله ماما .. " مستحيل اخسر يوسف .. ماتخيل حياتي بدونه " .. 
راحت المطبخ مع امها .. تموا يسولفون وام فارس كانت تطبخ .. فتحت الموضوع .. 
ام فارس: فاطمه ماما ابوج كلمج عن موضوع الخطاب اللي تقدموا لج ؟
فاطمه: اي ماما .. 
ام فارس: قولي لي شو رايج ؟
فاطمه: والله يا ماما فكرة الزواج انا متقبلتها .. 
ام فارس تقاطعها: بس الريال اقل منا شوي ..
فاطمه تنرفزت: شلون اقل منا ؟
ام فارس: حبيبتي انتي مدلعه .. كل طلباتج اوامر .. اللي تبينه يوصلج .. 
فاطمه: زين شدخل مستوانا ومستواهم ؟
ام فارس: يا يمه .. بكره لي خذج بيتعب معاج .. 
فاطمه: ليش يتعب معاي ؟
ام فارس: حياتهم غير حياتنا .. 
فاطمه: بس يا ماما انتوا ما علمتونا نشوف الناس اقل منا .. 
ام فارس انحرجت من كلمة بنتها .. سكتت وما ردت عليها فتره .. 
ام فارس: زين يا نتي انتي استخيري .. واللي فيه الخير رب العالمين بيقدمه .. 
فاطمه: ان شاءالله .. 
تمت فاطمه مع امها فالمطبخ .. بعد ما خلصت لها الاكل .. حطته لها في صحن .. تمت فاطمه تاكل وام فارس تراقبها .. خلصت فاطمه ..
فاطمه: تسلم يدج ماما ..
ام فارس: بالعافيه يمه .. خواتج وين ؟
فاطمه: يدرسون .. 
ام فارس: بكره عندج امتحان ؟ 
فاطمه: لأ .. بس بروح عشان اكلم الدكتور واراجع شوي مع البنات . 
ام فارس: الله يوفقج يا بنتي .. 
فاطمه حضنت امها: فديت قلبج يا ماما .. دعواتج لنا ..
ام فارس: ادعي لكم في كل صلاه .. 
فاطمه: عمري انتي يا ماما .. 
ام فارس: يلا يمه روحي درسي .. 
فاطمه: ان شاءالله .. 
راحت غرفتها وهي فرحانه .. قل التوتر والخوف عند فاطمه ويوسف .. 

كل الاحداث اللي عشناها مر عليها اسبوع .. البنات والشباب خلصوا امتحاناتهم .. والعطله الصيفيه بدت .. طبعا العطله الصيفيه تعبر موسم اعراس او سفر .. طبعا عرس هنادي .. وعرس مريم .. والعيلتين مشغولين .. هنادي عرسها بعد اسبوعين .. ومريم عرسها بعد 3 اسابيع .. في بيت بوفارس .. فاطمه وعبدالعزيز وايمان قاعدين ياكلون بوب كورن وهم يتابعون فلم ومندمجين حدهم .. نهاية الفلم كانت حزينه .. فاطمه صاحت .. 
ايمان: حليلها الرقيقه ..
فاطمه تمسح دموعها: والله كسر خاطري البطل .. 
ايمان: الا فلم .. ليش يكسر خاطرج ؟
فاطمه: والله انه طيب .. شلون ما تزوج حبيبته .. حرام ..
عبدالعزيز: زين يمكن فالجزء الثاني يتزوجها .. 
فاطمه ببرأه: في جزء ثاني ؟
عبدالعزيز وايمان: هههههه 
فاطمه: هييييييييي .. ليش تضحكون ؟
عبدالعزيز: والله انج بريئه اختي ..
ايمان: وينها و وين البرأه ..
فاطمه: اوهوووو .. مالت عليكم .. 
طلعت عنهم فاطمه وهي معصبه .. عبدالعزيز وايمان ضحكوا عليها .. بوفارس شاف فاطمه وناداها .. 
بوفارس: حبيبة ابوها ..
فاطمه معصبه: نعم بابا ..
بوفارس: من زعلج يبه ؟
فاطمه: عزيز وام كشه ..
بوفارس: افااا .. انتي محد يزعلج .. افا عليج بس .. تعالي خل اهزئهم .. 
فاطمه ابتسمت: فديتك بابا .. 
رجعت فاطمه لايمان وعبدالعزيز مع ابوها .. 
بوفارس: ليش تضحكون على فطومه ..؟
ايمان: بس راحت تشتكي الدلوعه .. 
عبدالعزيز: شدعوه شدعوه .. 
بوفارس: لو زعلتوا عروستنا مره ثانيه مب احسن لكم .. 
عبدالعزيز: اووووووب .. فديت عروستنا والله .. 
فاطمه انحرجت وحضنت ابوها .. 
بوفارس: زين تعالي ابي اكلمج برا شوي .. 
فاطمه: ان شاءالله بابا .. 
طلعوا يتمشون فالحوش .. 
بوفارس: ها بنتي .. شو قرارج النهائي ؟
فاطمه ابتسمت: مممممم 
بوفارس: ها اعتمد هالممممممم واقول موافقه .. 
فاطمه: ههههه .. اي بابا .. 
بوفارس حضن بنته بقوه ..
بوفارس: فديتج يا بنت محمد .. يعلني ازفج على يوسف ولد خليفه ليلة عرسج .. 
فاطمه: فديت قلبك يا بابا .. 
بوفارس: الله يوفقج معاه يا فطيم .. ريحتي قلبي الله يريح قلبج ان شاءالله .. 
فاطمه: فديت قلبك يا بابا .. اهم شي رضاك علي .. 
بوفارس: والله راضي عليج وعلى يوسف .. والله انه ريال .. 
فاطمه: الله يسلمك بابا .. 
بوفارس: يلا تعالي خل ابشر الكل فالبيت .. واتصل في بوخليفه ازف له هالخبر الحلو .. 
فاطمه: زين .. 
دخلوا وبوفارس جمعهم كلهم فالصاله .. 
بوفارس: اليوم انا اسعد ابو فالدنيا .. 
فارس: يعل هالسعاده دايمه يالغالي .. 
بوفارس: فديتك والله .. اليوم فاطمه قالت لي انها فكرت عدل واستخارت وهي مرتاحه للموضوع .. بنتي فديتها صارت مره .. 
ام فارس صاحت وحضنت فاطمه: الف مبروك يا بنتي .. الله يوفقج وياه يا قلبي .. 
فاطمه صاحت: الله يبارك فيج ماما .. 
تموا حاضنين بعض ويصيحون .. 
عبدالعزيز: شدعوه قلبتوها دموع .. يمه لولشي .. 
ام فارس: كلللللللللووووووش .. 
بوفارس: الله يتمم على خير .. 
مريم وايمان حضنوا فاطمه .. 
مريم: فديت قلبج يا فطيم .. مبروك وتستاهلين والله .. 
فاطمه: الله يبارك فيج حياتي .. 
ايمان: مبروك فطوم .. والله يوفق بينكم .. 
فاطمه: الله يبارك فيج حبيبتي .. والفال لج .. 
عبدالعزيز: فديت قلبج يا توأمي .. مبروك .. و بوخليفه يستاهلج .. 
فاطمه: الله يبارك فيك .. والفال لك يا عزيز .. 
عبدالعزيز: الله يسلمج الغاليه .. 
فاطمه ارتمت في احضان فارس وحضنته بقوه .. وفارس حضنها ومسح على راسها .. 
فارس: حياتي دلوعتي فطيم .. تستاهلين والله .. وعقبال ما نشوف فارس الصغير يلعب في الحوش .. 
الكل: ههههههه 
فاطمه: الله يبارك فيك حبيبي .. وان شاءالله الفال لك يا فارس .. 
ام فارس: الله يسمع منج يا فطيم .. 
فارس: فديتج والله .. ترا بوخليفه ما ينعاف .. وانتي وهو لايقين لبعض .. الله يوفق بيتكم .. و ايسر اموركم ..
فاطمه: فديتك يا فارس والله .. 
بوفارس: يا جماعه لا تجيبون طاري لبوخليفه .. انا باتصل ابشر خاله .. 
الشباب: ان شاءالله يبه .. 
البنات خذوا فاطمه وراحوا فوق بسرعه عشان يحشون .. اما فارس رن جواله ( عالي مستواه ) عبدالعزيز قعد مع امه شوي .. بوفارس راح يتصل يبشر بوخليفه .. 
بوفارس: السلام عليكم والرحمه .. 
يوسف: وعليكم السلام ورحمة الله وبركاته .. 
بوفارس: شحالك يبه .؟
يوسف: طيب الله يسلمك .. 
بوفارس: انا قلت لك بكون اول من يبارك لك .. مبروك يا يوسف .. 
يوسف تذكر الرساله .. ويهه صار احمر وتم ساكت فتره .. 
يوسف: الله يبارك فيك .. بس اسمحـ ...... 
يقاطعه بوفارس: هالكلام ما منه فايده .. وانت اثبت لي انك جاد .. ودخلت من الباب .. هالله هالله بفاطمه .. تراها غاليه .. مو بس انت اللي تغليها .. 
يوسف ابتسم: فاطمه بحطها بعيوني .. 
بوفارس: بارك الله فيك يبه .. والله يوفق لكم .. 
يوسف: الله يسلمك الغالي .. 
بوفارس: ما عطلك عن شغلك يبه .. خل اتصل بخالك وابشره .. 
يوسف: الله يسلمك .. 
سكر يوسف من بوفارس وكان مستانس .. سجد وتم يحمد ربه .. اما بوفارس فكان مرتاح ليوسف وايد .. اتصل بسلمان يبشره .. 
بوفارس: حيالله النسيب والله ..
سلمان بفرح: الله يحيك ..
بوفارس: شو اخباركم ؟
سلمان: الحمدلله .. ومن صوبكم ؟
بوفارس: والله الحمدلله ما نشكي باس .. شو اخبار يوسف ولدنا ..؟
سلمان: يوسف طيب يسرك حاله .. 
بوفارس: الحمدلله .. بشره ان البنت موافقه .. وحياكم الله .. 
سلمان: الله يحيك .. خلاص عيل بنخلي باقي الكلام بين الحريم .. 
بوفارس: حياهم الله .. 
سلمان: الله يحيك الغالي .. 
بوفارس: عزيز وغالي يبه .. ما عطلك .. 
سلمان: الله وياك .. 
سكر سلمان واتصل بيوسف يبشره .. يوسف سوا نفسه مايدري .. رد على خاله .. 
سلمان: حيالله معرسنا .. 
يوسف: الله يبشرك بالخير يا خالي .. 
سلمان: والله تستاهل يا ولد خليفه .. الله عطاك على قد نيتك .. 
يوسف: الله يسلمك يا خالي .. 
سلمان: زين خل اتصل على البنات ابشرهم .. 
يوسف: الله وياك خالي .. 
يوسف وفاطمه كانوا اسعد ثنين فالعالم .. واخيرا تحقق حلمهم بانهم يكون لبعض .. 
اتصل سلمان للجوهره يبشرها .. و وايد فرحت بهالخبر .. وبعدين اتصل بهنادي .. وهنادي قامت تصرخ من الوناسه .. 
هنادي: ياااااااااااااااااااااااااااااااااااي .. واي فديت اخوي والله .. يستاهل يوسف .. 
سلمان: خفي يا بنت .. عن الصراخ .. 
هنادي: فديت اخوي والله اني فرحانه له .. 
سلمان: فديت قلبج والله .. زين جوجو بتجي .. 
هنادي: باكلمها الحين .. 
سلمان: خل نتجمع كلنا عشان نحط النقاط على الحروف .. وتزورونهم وتحددون كل شي مع الحريم .. 
هنادي: ان شاءالله خالي .. بكلم جوجو الحين .. 
سلمان: بارك الله فيج .. 
سكر منها واتصل على يوسف مره ثانيه .. 
يوسف: هلا خالي .. 
سلمان: انت وين ؟
يوسف: انا فالمغسله .. 
سلمان: مطول ؟
يوسف: لا خلاص الحين بستلم السياره .. 
سلمان: عيل تعال البيت خواتك بيجون عشان نحدد موعد ويروحون يقابلون الحريم .. 
يوسف: ان شاءالله .. 
سلمان: بارك الله فيك .. 
يوسف كان وايد فرحان .. 
اتصل بوفارس يبشر اخوه وابوه بهالخبر الحلو .. 
بومحمد: هلا والله محمد شحالك اخوي ؟
بوفارس: طيب الله يسلمك .. اعلومكم ؟
بومحمد: الحمدلله .. 
بوفارس: فاطمه وافقت على اللي متقدم لها .. 
بومحمد فرحان: مبروكين يا حمد .. والفال حق الباقي .. 
بوفارس: الله يسلمك الغالي .. 
بومحمد: الله يتمم على خير ..
بوفارس: الفال حق الباقي .. 
بومحمد: ان شاءالله .. زين بشرت ابوي ؟
بوفارس: لا للحين .. انت اول واحد اقوله .. 
بومحمد: زين امرك ونروح بيت ابوي ؟ 
بوفارس: زين .. عيل انتظرك .. 
بومحمد: صار .. 
سكر بومحمد وراح يبشر اهله بهالخبر الحلو .. 
بومحمد: فاطمه بنت عمكم بتملج قريب ..
محمد: والله يستاهل بوخليفه .. 
خالد: والله ريال والنعم فيه .. 
فاضل: يستاهلون والله .. 
علي: بنت العم ما عليها زود بعد .. مره والنعم فيها .. و بوخليفه خوش ريال .. صج ما يتفوت .. 
ام محمد: يستاهلون الله يبارك لهم .. خل اتصل بمزنه ابارك لها .. 
بومحمد: والله فرحت بهالخبر .. 
الريم: تستاهل فطيم والله .. خل اتصل اقطعها شوي .. 
فاضل وعلي: هههههههه .. 
بومحمد: شو بعد تقطعينها .. 
الريم: باستعبط عليها شوي .. 
الكل: هههههه .. 
التلفونات في بيت بوفارس اشتغلت .. كل من اتصل يبارك لهم .. بوفارس وبومحمد راحوا بيت ابوهم يبشرنهم بهالخبر الحلو .. 
هيا: تستاهل الدلوعه .. 
بوفارس: عاد هاذي اللي خذت قلب ابوها .. 
هيا: فديتها والله .. وبعدين رفيج عزوز ما عليه كلام .. محد ذم لي فيه .. و امه وابوه ناس طيبين .. 
بومحمد: الله يوفقهم ان شاءالله .. 
الجده: حليلها فطيم والله .. الله يرزقها الذريه الصالحه .. 
الكل: آمين .. 
الجد: الدور والباقي على اللي ما عرسوا .. علوه وفروس .. غدوا ريايل وما يبون العرس .. شوله ؟
بومحمد: ما يفكرون فالعرس الحين .. 
الجد: شو ما يفكرون فالعرس الحين .. فروس ريال شكبره .. قد حمود ولدك .. وللحين ما عرس .. علوه خلص دراسته شو ينطر بعد .. 
بوفارس: يا يبه شباب وللحين الدنيا غارتهم .. 
الجد: لوع الله جبدهم .. خل يعرسون احسن لهم .. 
بوفارس: وليش ما قلت عزوز ؟
الجد: لا هاذي خلوه علي .. انا بزوجه ..
الجده: والله ينخاف منك انت .. 
الجد: شو بعد تخافين .. 
الجده: سوالف المغازل وياه .. هيا يمه عطيني التلفون خل اتصل ابارك حق مزنه .. 
هيا: ان شاءالله يمه .. 
تموا الشياب مع بعض يسولفون .. الجده اتصلت تبارك لام فارس .. الفرحه عمت بيت بوفارس وبيت يوسف .. 
مر على هالاحداث الحلوه تقريبا 4 ايام .. اليوم هو اليوم الموعد لفاطمه و يوسف .. اول لقاء لهم بيكون فالمحكمه 
فاطمه ومريم وفارس كانوا في سياره وحده .. عبدالعزيز و ابوه وعمه في سياره .. يوسف كان مع سلمان .. تلاقوا فالمحكمه .. دخلوا على القاضي و زوجهم .. فرحة فاطمه ويوسف ما تنوصف .. طلعوا من عند القاضي وكلن سلم على الثاني وبارك له .. 
يوسف: ممكن ابارك حق زوجتي .. 
بوفارس: ممكنين بعد .. تعال يبه .. 
بوفارس مسك يوسف من يده وراحوا صوب البنات .. قرب يوسف من فاطمه .. 
يوسف: مبروك فاطمه ..
فاطمه كانت منزله راسها وترجف من الخوف .. 
فاطمه بصوت واطي: الله يبارك فيك .. 
يوسف: و فيت بوعدي واحنا جدام رب العالمين حلال .. 
فاطمه: بارك الله فيك .. 
يوسف نزل راسه ومشى عن فاطمه وهو مبتسم .. فاطمه راحت صوب اختها .. راح يوسف صوب الريال مع بوفارس .. 
بوفارس: ننتظركم على العشا يا جماعه .. 
سلمان: بأذن الله .. 
بوفارس: مبروك مره ثانيه يا يوسف .. والله يوفقكم ..
يوسف: الله يبارك فيك .. 
سلموا على بعض وكلن راح في طريقه .. دخلت فاطمه البيت و تفاجأت بالموجودين .. كل نسوان العيله كانوا مجتمعين في بيت بوفارس .. اول ما دخلت مع مريم .. قاموا الحريم يلولشون بفرح .. فاطمه كانت منحرجه .. 
ام فارس خذتها بالاحضان .. 
ام فارس: مبروك يا فطيم .. 
فاطمه: الله يبارك فيج ماما .. 
ام فارس: يعلني اشوف عيالج وعيال مريم يلعبون حولي .. 
هيا: آمين .. وان شاءالله بتشوفينهم .. وحضنت فاطمه وباركت لها .. 
سلمت على الكل بفرح وقعدت وسطهم .. الريال دخلوا وكانوا فرحانين على يمعة الحريم .. الريم كانت تدور على فارس من بين كل الوجوه .. اول ما شافت فارس فرحت .. رن جواله ( عالي مستواه ) رد وطلع يتكلم بعيد عنهم تمت الريم تطالعه بشك .. 
الريم " من يكلم فارس .. دوم اشوفه مشغول مع تلفونه ؟ " 
فارس: هلا حياتي .. 
مناف: شخبارك فديت قلبك ؟ 
فارس: الحمدلله .. انتي شو مسويه حياتي ؟
مناف: متملله .. خلصنا الجامعه وماعندي شي اسويه .. طفشانه 
فارس: هههههه .. فديت قلبج .. امر عليج اوديج اونسج ؟
مناف: حياتي والله .. ماتقصر فديتك .. اللي مصبرني على الملل اللي انا عايشته .. انت يا قلبي ..
فارس مبتسم: فديت روحج والله .. مناف حبيبتي ..
مناف: هلا ..
فارس: وحشتيني .. 
مناف انحرجت: فديت روحك .. 
فارس: زين مناف ممكن اسألج سؤال ؟
مناف: تفضل حياتي .. 
فارس: انا وانتي لين متى ؟ 
مناف استغربت من كلام فارس .. 
السموحه يا حلون بخرب عليكم هاللحظه .. وبروح معاكم بيت يوسف .. خوات يوسف طبعا استقبلوه بالاحضان 
الجوهره: فديت اخوي والله .. تستاهل يا يوسف .. مبروك .. الف مبروك 
يوسف مبتسم: الله يبارك فيج الغاليه .. 
هنادي: بصراحه فاطمه هاذي تنحب .. لايقين لبعض .. الف مبروك يوسف .. 
يوسف: الله يبارك فيج .. 
هنادي: والله هالبنت عسل .. 
يوسف: ههههه 
الجوهره: الله يوفقك يا يوسف .. ومثل ما قالت هنوده .. لايقين لبعض .. 
سلمان: الله يوفق لهم ان شاءالله .. يلا بوالشباب شد حيلك اترس لنا البيت عيال .. 
يوسف: هههههه .. حاضرين .. 
الجوهره: زين يوسف متى بتبدى في تعديلات البيت ؟
يوسف: مو الحين .. بعد شهر تقريبا .. 
سلمان: كلمت المهندس ؟
يوسف: اي كلمته .. و دفعت له اول دفعه .. 
سلمان: بارك الله فيك .. 
هنادي: يعني بتاخذ الدور اللي فوق كامل .. 
الجوهره: اي .. واحنا بتنتقل غرفنا تحت مع غرفة خالي .. 
هنادي: حلو .. و بصراحه ام خليفه تستاهل .. 
يوسف: فديتكم و الله .. 
هنادي: زين يلا نتغدا ..
سلمان: لا تكثرين وراج عشا ..
هنادي: افا عليك يا خالي .. باكل من الغدا والعشا بعد .. 
الكل: ههههههه ..
الساعه 4 ونص العصر .. وصلوا 3 بنات من الصالون .. عشان مكياج وتسريحات البنات .. طبعا هيا كالعاده لازم تخلص اول وحده عشان تعابل البيت مع الحريم .. الريم وايمان ومريم وفاطمه سوا شعورهم وحطوا المكياج 
كل وحده فيهم كانت كاشخه ببدله شكل .. بس نجمة الحفل فاطمه كانت مميزه .. كانت فاتحه شعرها ومستشورته سيده .. ولا بسه تاير لونه سكري على بيج .. ومكياجها كان ناعم ومناسب البدله .. كانت طالعه تجنن .. مريم كانت لابسه تاير لونه بنفسجي فاتح .. رفعت شعرها وحطت مكياج بنفسجي باهت .. الريم وايمان مانوا لابسين تنانير قصيره وباديات بدون يد .. ومغطين كتوفهم بالشال .. الريم بدلتها لونها اسود واحمر .. وايمان لون بدلتها اسود و بيج .. كانوا يجننون .. نزلت مريم ونزلوا وراها ايمان والريم .. سلموا على الحريم اللي كانوا يطالعونهم بانبهار طبعا الحريم اللي جاوا .. كم وحده من صديقات ام فارس وهيا وجيرانهم .. اما فاطمه كانت فوق تنتظر متى يقولون لها تنزل .. صوب الريايل فارس كان مسكت .. كل من دخل سلم على يوسف وبارك له .. عبدالعزيز وفاضل كانوا يحاولون يطلون صوب الحريم .. والجد كان معاهم .. علي كان ميت عليهم من الضحك .. خالد انتبه لهم وعصب ..
...............


خالد: هيييييييي .. شو تسون ؟
فاضل: ها .. ولا شي .. 
خالد: تعالوا دخل عيل ..
عبدالعزيز: زين زين .. " ولين عليك يا خالد .. دوم تخرب علينا " .. 
خالد: اعرف حركاتكم ..
فاضل: زين يدي للحين واقف .. 
خالد: وينه .. اوووه يدي هاذي مادري انتوا خربتوه ولا هو خربكم .. 
فاضل وعبدالعزيز: ههههههه
خالد: يدي تعال الله يهديك .. محد غريب من الحريم .. 
الجد: ولين يا خالد .. خلنا نشوف شوي .. 
خالد: يدي تعال داخل .. الجو حار ..
الجد: والله شوفة هالغراشيب ترد الروح .. 
خالد: لا حول ولا قوة الا بالله ..
الجد: زين زين .. أذيتنا .. احمد ربك انك تشبهني بعد ..
خالد: هههههههههه .. شدخل يدي .. 
الجد: مادري .. 
خالد: تعال الله يهديك .. 
صوب الحريم ام فارس طلبت من هيا تنزل فاطمه .. 
ام فارس: هيا فديتج نزلي فطيم .. 
هيا: ان شاءالله .. 
راحت فوق عند فاطمه .. لقتها قاعده تناظر نفسها بالمرايه .. 
هيا: فديت القمر والله .. 
فاطمه التفت على عمتها و هي مبتسمه .. 
فاطمه: هلا عميمه .. 
هيا: يلا حياتي ننزل .. 
فاطمه: اوكي .. 
هيا: عطيني يدج وامشي معاي .. 
فاطمه مبتسمه: ان شاءالله .. 
طلعوا من الغرفه ونزلوا صوب الحريم .. فاطمه كانت متوتره بس ما بينت توترها جدام حد .. مشت بخطوات واثقه .. بس لما قربت من الصاله الثقه راحت .. دخلت وهي منحرجه .. كانت منزله راسها .. الحريم قاموا يصفقون ويولشون .. دخلت فاطمه وقعدت بينهم .. خوات يوسف سلموا عليها .. ولطيفه صديقتها سلمت عليها ربع امها وعمتها هيا سلموا عليها وباركوا لها .. تموا البنات يرقصون بفرح و وناسه .. حتى خوات يوسف قاموا يرقصون من فرحتهم .. 
تعشوا الريايل و حانت اللحظه الحاسمه للقاء فاطمه ويوسف .. اتصل فارس بأمه .. 
فارس: يمه ..
ام فارس: ابوي انته .. 
فارس: يلا ودوا فطيم المليس .. 
ام فارس: ان شاءالله .. 
فارس: انا بدخل الريال وبنتظر معاه لين تجون .. 
ام فارس: ان شاءالله يبه .. 
ام فارس راحت تبلغ الحريم انهم يلبسون عبيهم عشان بيزفون فاطمه للميلس .. خوات يوسف لبسوا عبيهم و وقفوا مع فاطمه .. وباقي الحريم تجهزوا عشان يمشون وراهم .. ام فارس مسكت بنتها وراحت معاها للميلس .. انفتح الباب وفارس كان قاعد مع يوسف .. اول ما شاف الحريم نزل راسه وطلع .. الريم كانت تشوف فارس وهي مستخفه عليه .. الحريم تموا يلولشون وفاطمه كانت تمشي .
بخطوات بطيئه .. قربت من يوسف اللي كان منحرج و واقف ينتظرها تقرب منه .. قرب من ام فارس وباس راسها .. باركت له وهي فرحانه .. هنادي والجوهره سلموا على اخوهم وباركوا له .. يوسف لما قربت منه فاطمه حس ان الحريم اللي فالميلس مالهم وجود .. قرب فاطمه خلاه في عالم مافيه الا هو وياها .. اما فاطمه كانت منحرجه وترجف من الخوف .. كانت تحس ان الكل يسمع دقات قلبها من كثر ما كانت متوتره وخايفه .. 
ايمان: اريامو شوفي يوسف شحلاته .. 
مريم: بصراحه يجنن .. احس فطيم بس بتم اطالعه طول اليوم .. 
الريم: هههههه .. الله يغربلكم ..
ايمان: احلى من فارس اخوي وخالد اخوج بعد .. 
الريم" مافي احلى من فارس فديته": مممممممم 
مريم: بصراحه مافي احلى من ريلي فديته .. 
الريم: يه يه يه .. كل حق خالد اخوي فديته .. 
ايمان: وووووي مسكينه انتي .. ما سمعتي شي .. لو تجيبين لي اشرطة العالم واسجل لج فيها شكثر تتفدى خالد بتخلص الاشرطه وهي للحين تتفدى فيه .. 
مريم: عن السخافه انتوا الثنتين .. 
مريم وايمان: ههههههه 
طلعوا الحريم واحوا يتعشون .. فضى الجو ليوسف وفاطمه .. يوسف مسك يد فاطمه .. وفاطمه من الخوف سحبت يدها بسرعه .. 
يوسف "فديت الخجوله والله": مبروك يا فاطمه .. 
فاطمه بهمس: الله يبارك فيك .. 
يوسف: فديت هالصوت والله .. 
فاطمه كانت منزله راسها .. 
يوسف: ليش مستحيه حبيبتي .. 
فاطمه " فديت قربك يا يوسف" .. 
يوسف: يعني انتي جريئه في الرسايل بس .. 
فاطمه ضحكت: ههههه 
يوسف: واااي فديت هالضحكه .. 
قرب من فاطمه ومسك يدها .. فاطمة حست برعشه في جسمها .. 
يوسف: كلمني حبيبتي .. 
فاطمه: مبروك يا يوسف ..
يوسف مبتسم: الله يبارك فيج يا فطومتي .. فرحتي ما تنوصف ..
فاطمه: وانا بعد فرحانه .. 
يوسف: دوم هالفرحه يالغاليه .. 
فاطمه: وياك .. 
يوسف: حبيبتي عطشان ابي ماي ..
فاطمه: ان شاءالله .. 
قامت من مكانها وراحت صوب الطاوله .. خذت قرشة ماي و رجعت صوب يوسف .. قعدت جنبه .. فتحت القرشه ومدتها ليوسف .. يوسف مسك يدها .. وقرب القرشه من حلجه وشرب الماي وهو وفاطمه ماسكين قرشة الماي فاطمه استحت من الحركه .. بعد ما شرب يوسف .. 
يوسف: جزاج الله خير .. وتم ماسك القرشه ويد فاطمه .. 
فاطمه: الماي بارد ..
يوسف: سمالله عليج حياتي .. 
مسك القرشه باليد الثانيه .. و قرب يد فاطمه من قلبه .. 
يوسف: اسمحيلي الغاليه .. 
فاطمه: لا عادي .. 
يوسف: تحسين بدقات قلبي فطومتي ؟
فاطمه: اي .. 
يوسف: قلبي ما يدق الا لج وعشانج .. 
فاطمه نزلت راسها بخجل وابتسمت .. يوسف باس يدها وضغط عليها .. 
ليلة فاطمه ويوسف كانت من اسعد الليالي .. المعازيم بعد ما تعشوا كلن توجه لبيته .. بيت بوفارس خلاى من الناس الا من اهل البيت .. بوفارس كان فالصاله و زوجته وعياله كلهم حوله .. 
فارس: فطيم فديتها طالعه تجنن .. 
ايمان: عيل ما شفتني ..
فارس: وووووي .. زين اني ماشفتج بعد .. 
الكل: هههههههه .. 
عبدالعزيز: تحطين نفسج في مواقف .. 
فارس يكمل: باااااااااايخه .. 
ايمان: عادي ما يأثر في نفسيتي .. 
مريم: ايمانو .. و الله انج عسل .. 
ايمان: اي حبيبتي اكيد عسل .. بكره لي عرست ورحت عنكم .. كلكم بتصيحون وتقولون فديت ايمان وخفة دمها 
فارس: وينه اللي بياخذج وبيفكنا منج .. 
عبدالعزيز: تقصد اللي امه داعيه عليه .. 
ام فارس: ووووي سمالله على بنتي .. ليش تقولون عنها جي .. 
ايمان بدلع: والله ماما يحترون مني .. 
ام فارس: ما عليج منهم .. يحترون لانج احلى منهم .. 
فارس طالع عبدالعزيز وضحكوا مع بعض: هههههههه 
ايمان: ماما شوفيهم .. 
فارس: محد قالتج تلقفي .. هاي نتيجة اللقافه .. 
الكل: هههههههه 
بوفارس: حليلكم .. الله يخليكم لبعض ولا يغير عليكم ..
ام فارس: آمين .. 
بوفارس: شكل معاريسنا عجبتهم السالفه .. 
مريم: خلوهم على راحتهم .. 
فارس: ها .. سمعوا من يتكلم .. 
مريم: اوهووو .. انا بروح احسن لي .. 
الكل: هههههه .. 
عبدالعزيز: فروس قوم نغلس عليهم شوي .. 
فارس: اولا اسمي فارس .. وبعدين يلا قدام خل تغلس شوي .. 
عبدالعزيز: ههههه 
ام فارس: قعدوا وين رايحين .. 
فارس: تعالي معانا بتستانسين .. 
ام فارس: يه .. عيب يا عيال خلهم ياخذون راحتهم .. محمد قوم شوف عيالك هالميانين .. 
بوفارس يتثاوب: خليهم يا مزنه .. انا بروح انام .. 
فارس وعبدالعزيز طقوا الباب ودخلوا .. فاطمه خذت شوي على يوسف وكانت بالعافيه تسولف معاه .. 
فارس: حيالله معاريسنا .. 
يوسف مبتسم: هلا والله بونايف .. 
عبدالعزيز: فديت معاريسنا .. لايقين لبعض .. 
يوسف: ههههه .. 
فاطمه انحرجت ونزلت راسها .. سلموا عليها اخوانها .. 
فارس: احنا بنقعد معاكم ..
يوسف: حياكم الله ..
عبدالعزيز: اكيد حيانا الله .. بعد ماخذ اختي وماتقول حياكم الله 
الكل: ههههههههه 
يوسف: والله انك ما تستحي ..
عبدالعزيز: بعد تسبني .. قوم عن اختي .. خلاص غيرت رايي ما تاخذها ..
فارس: هههههه ..
فاطمه بهمس: الله يعينك عليهم ..
يوسف: ههههه 
فارس: شو قلتي له فطيم .. 
يوسف: سر بيني وبينها .. 
فارس: ها من الحين .. 
يوسف: هاي اسرار زوجيه ..
الكل: هههههه 
فارس: فطيم شو قلتي .. 
يوسف: لا تقولين له شي .. 
فارس: افا يا فطيم .. يغيرج علينا الريل .. 
يوسف: احم احم .. 
عبدالعزيز: ما عليك يا فارس .. الحين بتقولي .. 
يوسف: صدقني ما راح تقولك .. 
عبدالعزيز: بتقولي وبتشوف .. 
يوسف: لو قالت لك .. لك اللي تبيه ..
عبدالعزيز: فارس خلك شاهد .. 
يوسف: بنشوف .. 
عبدالعزيز: فطيم فديتج .. شو قلتي ليوسف الحين ؟
فاطمه نزلت راسها وهي مبتسمه .. 
عبدالعزيز: انا توأمج .. عفيه قولي لي .. 
فاطمه: لا .. 
يوسف: يا روحي .. 
عبدالعزيز: تدلعين جدام الريل .. معليه خل يطلع بس ..
يوسف: لا تهدد من الحين .. ترا باخذها معاي ..
فارس: شو تاخذها معاك .. 
يوسف: انا ريلها .. 
فارس: بس للحين هي اختنا .. 
عبدالعزيز: بس يا جماعه لا تتهاوشون علي .. 
فارس ويوسف: من زينك .. 
الكل: ههههههههه .. 
فارس: الله يبارك لكم ويوفق بينكم ان شاءالله .. 
يوسف: الله يسلمك .. 
عبدا لعزيز: مبروكين يا عصافير .. الله يوفق لكم .. 
يوسف: تسلم الغالي .. 
طلعوا عبدالعزيز وفارس وخلوهم بروحهم .. تم يوسف يسولف مع فاطمه وفاطمه كانت فرحانه وهي تسمع له .. الساعه 12 ونص بالليل .. يوسف شاف الساعه .. 
يوسف: ماشاءالله الساعه 12 ونص .. 
فاطمه: ولا حسينا بالوقت ..
يوسف: وانتي اللي يقعد معاج ينسى الدنيا باللي فيها .. 
فاطمه نزلت راسها بخجل .. 
يوسف: اموت في خجلج والله .. 
مشى صوب الباب وفاطمه كانت تمشي جنبه .. فتح الباب و وقف مجابلها .. 
يوسف: ممكن تعطيني رقمج ؟
فاطمه: ان شاءالله .. سجل ****** .. 
يوسف: فديت قلبج والله .. انتظري مني مسج حياتي .. 
فاطمه: ان شاءالله .. 
طلع يوسف و سلم عليها .. 
فاطمه: تحمل بنفسك فالدرب .. 
يوسف مبتسم: ان شاءالله .. يلا فديتج دخلي وسكري الباب ..
فاطمه: الله وياك .. 
دخلت وسكرت الباب .. يوسف ركب السياره وكان فرحان .. طلع من بيت بوفارس وهو يسوق بهدوء .. فاطمه راحت غرفتها وهي فرحانه .. 
مريم وايمان كانوا يضحكون على فاطمه وهم طالعين من غرفتها .. اما فاطمه بدلت ملابسها وانسدحت على السرير بتنام .. الا يوصلها مسج من يوسف .. كان المسج كالتالي .. 
(( ودي بحضنك في الهوى دون تفريق .. واشفي شفاتي بشف معسول فمك .. واحيا بقربك دون كل المخاليق .. وابعد وكلي شوق وارجع اضمك .. وابحر بحبك واغرق القلب تغريق .. حتى تذوب اشواق قلبي بدمك )) ..
ابتسمت وهي تقرى المسج .. ردت عليه .. 
(( دايم على الخاطر تجي مثل الامطار .. كنك تعرف اني من الشوق ظامي .. انا فرشت القلب لك ورد وازهار .. وانت بغلاتك فقت كل اعترافي .. انا رفيقك ان قسى الوقت او جار .. وانا على عهد الوفى دوم باقي )) .. 
يوسف قرى ردها واستانس .. غمض عيونه ونام براحه وهدوء .. وفاطمه بعد ما ردت على مسج يوسف نامت بهدوء .. 
هالليله الهاديه كانت مميزه لفاطمه ويوسف .. بس فارس ومناف كانوا متأزمين شوي .. فارس كان يكلم مناف اللي ما سكتت من الصياح .. 
فارس: حياتي انتي خلاص .. والله اني آسف ..
مناف كانت تصيح .. 
فارس: حبيبة قلبه انتي .. الله يرضى عليج .. مسحي هالدموع .. لا تكدرين خاطرج حياتي .. 
مناف ما سكتت من الصياح .. فارس لام نفسه وهو يحاول يسكتها .. 
طبعا انتوا متحرقصين تبون تعرفون ليش مناف تصيح .. بس ما راح اقولكم خخخخخخخ .. بعدين بتعرفون .. 
فديتني شريره حدي .. هههههههه .. 
يوم جديد وفاطمه تفتح عيونها بفرح .. حست ان ليلة امس كانت حلم .. شيكت على جوالها وشافت مسج يوسف تأكدت انها عايشه بالواقع .. والاحداث اللي مرت عليها ما كانت خيال .. قعدت بنشاط ونزلت عند امها وابوها .. كانت الساعه 8 ونص الصبح .. 
فاطمه مبتسمه: صباح الخير ..
ام فارس وبوفارس: صباح الورد .. 
بوفارس: شحال عروستنا ؟
فاطمه منحرجه: طيبه .. وباست ابوها .. 
راحت صوب امها وباستها .. حضنتها وقعدت جنبها .. 
ام فارس: فديت بناتي .. كبروا وصاروا حريم .. كل وحده بتفتح بيت وبنشوف عيالكم يلعبون هني فالبيت ..
بوفارس: عاد كثروا من البنات .. 
ام فارس: وليش البنات ؟
بوفارس: فديت البنات والله .. مخلوقات جميله وتريح الخاطر .. كفايه شوفتهم حولك ترتاح نفسك ..
ام فارس: اللي يجي من الله حياه الله .. 
بوفارس: الحمدلله على كل حال .. 
ام فارس: خلاص الحين مافي جامعه ولا امتحانات .. ارتاحوا من هالكتب شوي .. 
فاطمه: اي والله .. زين بابا متى بنسافر ؟
بوفارس: على طول بعد عرس اختج .. خلاص ما بقى على العرس شي .. كلها كم يوم .. 
فاطمه: يعني بنسافر بدون مرايم ؟
ام فارس: اي والله .. فديتها مرايم ..
دخلت عليهم مريم مبتسمه .. صبحت عليهم .. 
بوفارس: فديتها عروستنا .. 
مريم: شو كنتوا تقولون عني ؟
ام فارس: بنفقدج هالسنه .. 
مريم بحزن: اي والله .. 
فاطمه: انتي هالسنه وانا السنه الجايه ..
الكل: ههههههه .. 
بوفارس: وين الجسمي ؟
ام فارس: هايت مع ولد اخوك .. 
بوفارس: ههههه .. خل يستانسون فالاجازه .. 
ام فارس: رايحين يتريقون في مطعم لبناني .. حمص و فول ..
فاطمه: والله هالثنين عليهم طلعات .. 
ام فارس: طالع من صباح الله خير .. 
بوفارس: هالمطعم 24 ساعه فاتح .. 
ام فارس: حتى الدريول ما تريق .. 
بوفارس: بيريقونه معاهم .. 
فاطمه: اليوم بتروحين تاخذين الفستان ؟
مريم: اي ان شاءالله .. اول امس سويت آخر بروفه .. واليوم باستلمه ..
بوفارس: جعله لبس العافيه يا بنتي ..
مريم مبتسمه: الله يعافيك يبه .. 
فاطمه: متى بتروحين ؟
مريم: لا مو رايحه .. عزيز بيجيبه لي .. ليش تبين تروحين مكان انتي ؟
فاطمه: اي .. تجين معاي .. بخلي فارس يودينا .. وغمزت لمريم .. 
مريم فهمت قصد فاطمه .. 
مريم: زين بروح معاكم .. بس الساعه كم بتطلعون ؟
فاطمه: بنطلع العصر .. 
مريم: حلو .. 
ام فارس: ساره مرت محمد حامل .. 
بوفارس: مبروك .. يستاهل بونايف ..
فاطمه: حليلها ساره تستاهل .. 
ام فارس: ام محمد مستانسه وهي تقولي حليلها .. 
بوفارس: محمد ماشاءالله عليه يحب العيال ..
فاطمه: حليله والله .. 
رن جوال مريم وخالد كان متصل لها .. ردت عليه وراحت تتكلم بعيد عنهم .. 
خالد: هلا حبيبتي ..
مريم: هلا وغلا .. شحالك ؟
خالد: الحمدلله .. توني داش المكتب ..
مريم: ليش متأخر .. انا قعدتك الساعه 6 ونص .. 
خالد: قمت فديتج بس فالطريق كان في حادث .. وتعطلنا والناس قامت تصعد ارصفه .. 
مريم: ووووي .. بسم الله .. 
خالد: شكله كان حادث خشن .. 
مريم: حبيبي ..
خالد: قولي فديت قلبج .. 
مريم: ابي اروح مع فارس وفطيم السوق ..
خالد: روحي فديتج .. شعندج بالسوق ؟ قاصرج شي ؟
مريم: لا فديتك .. بس فطيم تبي تاخذ رايي في اغراض تبي تشتريها ..
خالد: زين فديتج روحي معاها .. 
مريم: مشكور فديت قلبك .. 
خالد: حاضرين لج الغاليه .. زين انا باكلمج بعدين ابي اخلص الاوراق اللي على مكتبي .. 
مريم: الله وياك .. 
رجعت مريم الصاله وتمت مع امها وابوها واختها .. تموا يسولفون عن العرس وتجهيزاته .. 
الساعه 10 ونص فاطمه راحت غرفة فارس عشان تقعده من النوم تقوله يوديهم العصر .. دخلت عليه الغرفه وكان غرقان فالنوم وباين عليه التعب .. قربت من سريره وقعدت جنبه .. 
فاطمه: فارس .. 
فارس: هممممم .. 
فاطمه: فارس قوم يلا الساعه 10 .. 
فارس: شدعوه .. 
فاطمه: اي .. مب رايح الشركه اليوم ؟
فارس: اففففف .. لا مب رايح ..
فاطمه: شفيك فارس ؟
فارس: ولا شي .. بس مصدع .. جيبي لي ماي .. عطشان ..
فاطمه: ان شاءالله .. 
راحت صوب ثلاجته الصغيره .. طلعت له قرشة ماي .. فتحتها وعطته يشرب .. خذ القرشه وشرب الماي دفعه وحده من العطش .. فاطمه استغربت .. 
فاطمه: فارس تعبان ؟
فارس: لا .. امي وابوي وين ؟
فاطمه: تحت فالصاله .. 
فارس: بندي المكيف .. 
فاطمه: ان شاءالله .. 
بندت المكيف ورجعت قعدت على السرير .. 
فاطمه: فارس مشغول اليوم ؟
فارس: متى ؟
فاطمه: العصر ..
فارس: مادري ليش ؟
فاطمه: ابي اروح السوق شوي .. 
فارس: زين بوديج .. 
فاطمه مبتسمه: مشكور فارس .. 
فارس: حاضرين .. 
فاطمه: زين قوم بسك نوم .. 
فارس: والله عيزان .. 
فاطمه: متى نمت امس ؟
فارس: ما تأخرت .. 
فاطمه ماصدقته: اهااا .. زين يلا قوم .. تبيني اسوي لك شي ؟
فارس: امي سوت شاي ؟
فاطمه: اي في شاي وقهوه ..
فارس: زين بعد 10 دقايق جهزي لي كوب على ماخلص وانزل .. 
فاطمه: من عيوني .. 
ابتسم لها فارس وغطى ويهه باللحاف .. طلعت فاطمه وهي مستانسه ان فارس وافق يوديهم .. راحت غرفتها عشان تشيك على جوالها .. لقت مسج من يوسف .. وكان المسج كالتالي .. 
(( صباح الورد يا فطومتي الحلوه .. شلون كانت نومتج ؟ .. ان شاءالله ارتحتي )) 
ابتسمت وهي تقرى المسج .. ردت عليه .. 
(( صباحك سكر .. نومتي كانت حلوه الحمدلله .. انت شلون كانت نومتك ؟ )) 
يوسف قرى المسج و رد على طول .. 
(( فديتج وفديت نومتج والله .. انا نومتي كانت حلوه بحلاج يا فطومتي .. احبج )) 
قرت الرد وكانت مستانسه من الخاطر .. ما قدرت ترد على المسج من الخجل .. خذت الجوال معاها ونزلت الصاله .. اول ما دخلت لقت ايمان حاطه راسها في حضن امها .. ومريم كانت تشرب قهوه .. وابوها يقرى الجريده .. دخلت وصبت شاي لفارس .. قربت من مريم وهمست ..
فاطمه: وافق يودينا العصر ..
مريم مبتسمه: والله ..
فاطمه: اي ..
مريم: زين متى بتفاتحينه بالموضوع ؟
فاطمه: خل نخلص من التسوق وبعدين بنتكلم فالسياره على رواقه .. 
مريم: حلو .. والله انج خطيره ..
فاطمه: احم احم .. 
مريم: خفي علينا .. 
مريم وفاطمه: ههههههههه 
الكل التفت عليهم مستغرب .. مريم وفاطمه طالعوا بعض وضحكوا مره ثانيه .. دخل عليهم فارس اللي كان متخدر ويبي ينام .. سلم على امه وابوه وقعد عند امه .. 
ام فارس: شو فيك يبه ؟
فارس: متسندر .. 
ام فارس: وش منه يبه ؟
فارس: مادري ..
ام فارس: اصب لك شاي ؟
فارس: فطيم وين كوبي .؟
فاطمه مدت له كوبه .. 
فارس: مشكوره .. 
ام فارس: وليش ما رحت الشغل اليوم ؟
فارس: اقولج متسندر يمه .. 
ام فارس: سمالله عليك يبه .. زين تعال خل امسدك شوي .. 
فارس: والله تسوين خير يمه .. 
ام فارس: مريم يمه .. قومي جيبي لي الزيت في المطبخ ..
مريم: ان شاءالله ..
بوفارس: شعنده اللي متسندر ؟
فارس مبتسم: ما عنده شي ..
بوفارس بخبث: اخاف ما عنده شي ..
فارس وابوه: ههههههه 
لما فارس وبوفارس يتكلمون بالالغاز ويضحكون .. الكل يصيده فضول .. ودهم يعرفون السر .. 
مريم: هاج يمه .. 
ام فارس: تعال يبه خل امسد راسك ..
فارس: ان شاءالله .. 
حط راسه في حضن امه .. ام فارس حطت في يدها شوية زيت وتمت تمسد ولدها .. فارس حس بالراحه .. تم حاط راسه في حضن امه ومغمض عيونه .. ام فارس كانت تحرك اصابعها بين شعر فارس اللي ارتاح من هالحركه .. 
ام فارس: سمالله عليك فديتك .. 
فارس: ايه عليج يا يمه .. والله يدج خطيره .. 
ام فارس: زين قص شعرك .. 
فارس: اول امس رايح الحلاق ..
ام فارس: وين رايح وشعرك شطول ..
فارس: وين طويل .. القصه جي ..
ام فارس: مناكركم مناكر عيال هالايام ..
بوفارس: ههههه .. اشور عليك شور .. 
فارس: هات .. 
بوفارس: قرع ..
فارس: والله تدري يبيله .. 
بوفارس: خل فروة راسك شوي تتنشط .. 
فارس: صار .. 
بوفارس: ايب المكينه ؟
فارس تذكر اخوان مناف لما قالوا له انها تحلق لهم .. 
فارس: يلا يبه .. 
ام فارس: من صجك ؟ 
فارس: اي ..
بوفارس: يه خلي يريح راسه شوي .. ايماني ..
ايمان: نعم ..
بوفارس: روحي جيبي المكينه من غرفتي .. بتلقينها فالحمام .. بندي الكهربه وسحبي الواير ..
ايمان: ان شاءالله ..
مريم: فارس من صجك بتحلق ؟
فارس: اي ..
مريم: بس ما بقى شي على العرس ..
فارس: زين .. شو يعني .. عرسج انتي .. انا فارس مو خالد .. اوعي يا بنت ..
الكل: ههههههه 
مريم: لا والله تنكت حضرتك .. ادري انك فارس .. بس شلون بتروح العرس ؟
فارس: يبه بيطلع بسرعه .. وبعدين بكون لابس غتره وعقال .. مو مسوي تسريحه .. 
الكل: هههههه 
مريم: والله عليك طلعات يا فارس ..
ام فارس: ابوج هو السبب ..
بوفارس: هههههه .. شو فيها يعني .. ريال خل يحلق .. 
ام فارس: والله ما عندكم سالفه انتوا الثنين .. 
دخلت ايمان وفي يدها المكينه .. عطتها ابوها .. 
بوفارس: تبي برا ولا هني ؟
فارس: عادي ..
بوفارس: ايمان يبه .. فرشي جريدتين على الارض .. وجيبي كرسي ..
ايمان: ان شاءالله .. واااااو فله .. 
فاطمه: هههههه .. اي والله فله .. 
بوفارس: فطيم فديتج جيبي لي فوطه ..
فاطمه: ان شاءالله .. 
بوفارس: يلا قوم ارتز على الكرسي .. 
فارس: زين .. 
قعد فارس على الكرسي .. بوفارس خذ الفوطه ولفها على رقبة فارس .. شغل المكينه وحلق لفارس صفر .. بعد ما خلص تموا البنات يضحكون عليه ..
فارس: يه .. ليش تضحكون ..
بوفارس: يود ايمان خل نقرعها ..
ايمان: لا والله .. 
فارس مسكها بالقوه .. 
فارس: يلا يبه .. شغل المكينه .. 
ايمان تصارخ: لا لا لا لا .. مابي .. ماما لحقيني .. 
ام فارس راحت صوب بنتها وكانت تحاول تبطل يد فارس من ايمان .. 
ام فارس: اقعد يالمينون .. 
بوفارس: يودها عدل خل اسوي لها صفر .. 
ايمان كانت تصرخ وقامت تصيح .. عصبت وتركها فارس .. دزته وراحت غرفتها وهي تصيح .. فارس وابوه ماتوا من الضحك عليها ..
ام فارس: زين جي زعلتوا بنتي .. 
بوفارس: امسك مريم خل نقرعها ونصدم خالد .. 
مريم شردت بسرعه برا الصاله .. 
فارس: شردت الخوافه .. 
بوفارس: مالنا غير فطيم .. عندك اياها .. 
فاطمه: لا لا لا .. 
مسكها فارس بسرعه .. شلها وحطها على الكرسي .. قامت فاطمه تصارخ .. وام فارس كانت تضرب فارس وفارس ميت من الضحك .. 
بوفارس: ثبتها .. وشغل المكينه .. 
فاطمه كانت تحاول اها ادز فارس بس ماقدرت .. وام فارس كانت تصارخ عليهم وهم كانوا يلعوزونهم .. دخل عليهم عبدالعزيز .. وشاف شكلهم وتم يضحك عليهم .. 
عبدالعزيز: شو تسون ؟ 
بوفارس: نقرع خواتك .. فطيم تبرعت انها تكون اول وحده ..
فاطمه: الحقني عزيز .. الله يخليك .. 
عبدالعزيز مسك يد فارس وبسرعه بطلها عن فاطمه .. فاطمه شردت وطلعت من الصاله .. 
ام فارس: يعلكم العافيه .. جننتوا بناتي .. طلعت ورا بناتها تطمن عليهم ..
فارس: يالخاين .. 
عبدالعزيز: ههههه .. شعندك مقرع ؟
فارس: شار علي الوالد .. وقلت يلا ..
بوفارس: ها وانت .. 
عبدالعزيز يحك راسه: ليش لأ .. مو غلط .. 
فصخ القحفيه وقعد على الكرسي .. بوفارس شغل المكينه واشتغل على راس عبدالعزيز .. سوا له مثل فارس .. 
فارس: عاد الحين دوك يبه ..
بوفارس: هههههه .. يلا .. على قولة بوسعود .. مو غلط ..
الكل: ههههههه 
قعد بوفارس وفارس حلقه .. 
خلصوا وراحوا فوق عند البنات .. كانوا البنات متجمعين في غرفة ايمان اللي كانت تصيح وزعلانه .. دخلوا عليهم وهم كلهم مقرعين .. كان شكلهم يضحك .. البنات وامهم تفاجأوا باللي شافوه .. 
ام فارس: انتوا ينيتوا ؟
فارس: هههههه .. شحلاتنا .. بس ناقصنا الجسمي بعد ..
ام فارس: يا ويلكم لو مسكتوه .. 
عبدالعزيز: ليش يمه ؟
ام فارس: وراه عرس الولد .. وبعدين انت يا عزوز قصوا عليم هالثنين وحلقت مثلهم ..
مريم: والله انكم تحفه ..
فاطمه: حليلكم .. 
بوفارس قرب من ايمان الزعلانه ..
بوفارس: حبيبة ابوها ..
ايمان بدلع: وخر عني .. 
بوفارس: ليش عاد ؟
ايمان: ماحبك .. 
بوفارس: فديت قلبج والله .. شوفي انا حلقت بعد ..
ايمان: مب حلو شكلك .. تخوف ..
بوفارس: هههههه .. باسها على راسها .. فديت الزعلانه والله .. 
تم بوفارس يراضي ايمان .. وايمان تدلع عليه .. فارس راح ياخذ له شور سريع ينظف جسمه من الشعر .. وعبدالعزيز نفس الشي .. بعد ما خلص فارس من الشور لبس ونزل تحت .. رن جواله ومحمد كان متصل له ..
فارس: يا قلبي ..
محمد: حياتي والله 
فارس: شحالك يا قلبي ؟
محمد: طيب يا عيوني .. وانت شو مسوي ؟
فارس: لاجديد .. فالدوام عيل ؟
محمد: لا طالع .. 
فارس: بدري يا رجل ..
محمد: مالي خلق وطلعت ..
فارس: يعجبني الموظف المستهتر .. 
محمد: عيل شلون .. زين انت وين ؟
فارس: فالبيت ..
محمد: قهوتكم بارزه ؟
فارس: حياك ..
محمد: الله يحيك الغالي .. دقايق واكون عندكم .. 
سكر فارس من محمد .. راح عند امه فالمطبخ .. 
فارس: يمه محمد جاي برزوا القهوه ..
ام فارس: ان شاءالله يبه .. 
راح فارس الصاله وتم يقلب في قنوات التلفزيون .. دخل عليه محمد وشاف القرعه .. 
محمد: حيالله الاقرع ..
فارس: هههههه .. هلا وغلا بو شعر .. 
محمد: ههههه .. ليش مقرع ؟
فارس: الله يسلمك ابي اطلع موضه جديده .. انا وابوي وعزيز قرعنا .. 
محمد: والله انتوا عليكم طلعات .. 
فارس: ههههه .. 
دخلت ام فارس و الخدامه وراها شايله القهوه والشاي .. قام محمد يسلم عليها ..
محمد: هلا والله مرت عمي .. شحالج ؟
ام فارس مبتسمه: طيبه فديتك .. شحالك انت ؟
محمد: الحمدلله .. نسأل عنكم .. 
ام فارس: سألت عنك العافيه .. شو اخبار ساره مع الحمل ؟
محمد: والله الحمدلله .. 
ام فارس: لا تخلي شي في خاطرها .. 
محمد: هههههه .. ان شاءالله .. 
ام فارس: الله يهون عليها ..
محمد: الله يسلمج .. 
ام فارس: فارس يبه قلط الريال .. انا وراي طباخ .. 
فارس: ان شاءالله .. 
طلعت عنهم ام فارس واحت تجابل جدورها فالمطبخ .. محمد وفارس تموا فالصاله يسولفون .. 
فارس: حمودي .. 
محمد: عيون حمودي انت .. آمرني .. 
فارس: زعلتها .. 
محمد: افااا .. ليش يا فروس .؟ ليش ؟
فارس: ما كان قصدي .. آآه والله اني تعبان .. تخيل امس طول الليل صياح .. اهدي فيها اكلمها وهي ماترد .. 
محمد: شلون زعلتها ؟
فارس: الله يسلمك .. وسكت .. 
ادري انكم تبون تعرفون شو سر دموع مناف .. بس شاسوي دخلت عليهم فاطمه .. شذنبي .. 
فاطمه: السلام عليكم ..
محمد مبتسم: هلا والله .. عليكم السلام .. حيالله عروستنا ..
فاطمه: الله يحيك .. مبروك يا محمد ..
محمد: المفروض انا ابارك لج قبل ..
فاطمه: عادي .. الله يهون على ساره ..
محمد: ان شاءالله .. وعقبالج يا بنت عمي ..
فاطمه انحرجت: ........... 
فارس: لو سمحت اخ محمد .. لاتحرج اختي ..
محمد: ههههههه .. عيل وين مرت اخوي ؟
فاطمه: فوق .. اناديها ؟
محمد: لا يبه .. بس كنت اسأل عنها .. 
فارس: سألت عنك العافيه .. 
قعد محمد في بيت عمه فتره .. وبعدين راح البيت 
.....................


قعد محمد في بيت عمه فتره .. وبعدين راح البيت .. تغدوا بيت بوفارس كلهم مع بعض ..
ام فارس: يا زين يمعتنا .. من زمان ما تيمعنا على الغدا ..
بوفارس: اي والله .. 
عبدالعزيز: الدراسه والدوام خذوا وقتنا .. 
فاطمه: اي والله .. ما نتيمع الا فالويك اند .. 
ايمان: واااي ماقدر اصبر لين عرس مريم ..
بوفارس: ليش يبه ؟
ايمان: ابي البس الفستان .. واسوي شعري .. واتمكيج .. وااااي متى بس ..
ام فارس: حليلكم يا بنات .. مريم يمه ..
مريم: نعم يمه ..
ام فارس: الريم استلمت فستانها ؟
مريم: لا انا والريم وايمان بنستلم الفساتين مع بعض ..
بوفارس: وفطيم ؟
فاطمه: انا الخياط اللي رحت له غير عنهم ..
بوفارس: وليش ما خلصتي معاهم ؟ ومتى هالخياط بيعطيج الفستان ؟
فاطمه: الخياط اللي رحت له يسوي موديلات حلوه .. وبعدين انا استلمت فستاني الاسبوع اللي طاف ..
بوفارس: ماشاءالله عليج ..
عبدالعزيز: وين الجسمي ؟
ام فارس: ما تعرفه الهايت .. 
الكل: ههههههه 
بوفارس: للحين ما شافنا عيل ..
عبدالعزيز: هههههه .. فكرك لو شافنا بيقلدنا ؟
فاطمه: لا يبه جسوم يبي يطول شعره ..
الكل: هههههههه 
بوفارس: والله انه مقلوع .. شهالطواري اللي عليه بعد يطول شعره ؟ ..
عبدالعزيز: هو وسلطانو ولد عمي واحمدو رفيجهم ميانين .. 
ام فارس: فارس يبه شو فيك ؟
فارس مبتسم: ما فيني شي ..
ام فارس: ما شوفك تاكل .. 
فارس: الا كلت .. 
ام فارس: شو اللي شاغل بالك يبه ؟
فارس: ولا شي الغاليه .. 
بوفارس: اكيد ولا شي يبه ..
فارس وبوفارس طالعوا بعض وضحكوا: هههههه 
ام فارس: شو بينكم انتوا الثنين ؟
بوفارس: ما ورانا شي ..
ام فارس: معليه .. كل شي بيبين بعدين ..
بوفارس: هههههه .. 
كملوا غدامهم وتجمعوا فالصاله يطالعون التلفزيون .. كلهم كانوا موجودين الا جاسم اللي كان في بيت عمه .. وفارس اللي كان في غرفته .. 
الساعه 4 ونص .. راحت فاطمه غرفة فارس .. طقت الباب ودخلت .. 
فاطمه: فارس ..
فارس كان قاعد يشتغل على جهاز الكمبيوتر .. التفت عليها مبتسم ..
فارس: هلا فطيم .. 
فاطمه: متى بنطلع ؟
فارس طالع ساعته: ممممم .. جهزتوا ؟
فاطمه: اي ..
فارس: زين بس بالبس وبانزل لكم ..
فاطمه: اوكي .. 
طلعت فاطمه .. فارس كمل شغله عالسريع في الكمبيوتر وسكره .. لبس ونزل عند خواته .. 
فارس: يلا مشينا يا بنات ..
مريم: يلا .. 
فاطمه كانت مشغوله بجوالها .. ركبوا السياره مع فارس .. وراحوا المجمع .. تقضوا وخلصوا اشغالهم .. وهم راجعين فاطمه اقترحت انهم يمرون ياخذون عصير ويتمشون شوي فالسياره .. وافق فارس وتموا يحوطون فالشوارع ويسولفون .. فاطمه تشجعت وتكلمت ..
فاطمه: فارس ..
فارس مبتسم: هلا 
فاطمه: فارس .. نبي نكلمك في موضوع .. بس ياليت تكون صريح معانا ..
فارس رفع حاجب: اوكي .. 
فاطمه: انت ليش ما تفكر فالزواج الحين ؟
فارس: لاني ماحس نفسي مستعد ..
مريم " مجهز الاجابه " .. 
فاطمه: فارس .. انت دوم تقول هالكلام .. انا ابي اسمع غيره .. 
فارس: شو اللي تبين تسمعينه غيره ؟
فاطمه: انت في حد في بالك ؟ 
فارس ابتسم: ولو كان في حد في بالي شفيها يعني ؟
فاطمه: ما فيها شي .. لو في حد في بالك .. هل انت مفكر ترتبط بهالبنت ؟
فارس: لا مافي حد في بالي .. ولا ابي اتزوج حاليا .. 
مريم: زين انا بشور عليك شور .. وانت فكر فيه ..
فارس: تفضلي يا حرم خالد ..
مريم: ههههه .. شوف فديتك .. معانا بنت بالجامعه جميله يا فارس .. والله لو تشوفها تاخذ قلبك من جمالها ..
فاطمه: والبنت شطوره وشخصيتها هاديه وحلوه .. 
مريم: وايد حبوبه وبصراحه يا فارس نحس انك وياها لايقين لبعض ..
فارس: هههههه .. و شلون حكمتوا علينا ؟
فاطمه: احساس .. والله انها ما تتعوض هالبنت .. 
مريم: بس البنت تحسها بسيطه وايد .. يعني على قد حالها ..
فارس: والله انا ما شوف ان بساطتها فيها شي ..
مريم: انت تعرف امي ونظرتها للناس ..
فارس: الله يعينا على ام فارس بس ..
فاطمه: زين اسمعني يا فارس ..
فارس: قولي فديتج ..
فاطمه: احنا بنعزمها يوم على بيتنا .. وبنخليك تشوفها من غير علمها ..
مريم: ها شو قلت ؟
فارس: انا قلت لكم رايي .. ما فكر فالارتباط الحين .. 
مريم: فارس فديتك ليش ؟
فارس مبتسم: ما حس نفسي متهيء للفكره ..
فاطمه ومريم حسوا بخيبة امل من ردة فعل فارس .. رضخوا لكلامه وسكتوا عنه .. راحوا البيت وكانت الساعه 7 ونص .. اول ما دخلوا الحوش شافوا سيارة يوسف فالحوش .. 
فارس مبتسم: اوووووب .. النسيب هني .. حلاتين حلاتين ..
مريم: هههههه 
فاطمه كانت منحرجه بس طايره من الوناسه في نفس الوقت لان يوسف زوجها و حبيبها موجود .. فارس سوا هرن والشباب طلعوا من الميلس .. يوسف شاف فاطمه وابتسم لها .. فاطمه بادلته ابتسامة خجل ونزلت راسها 
فارس: والله انه مزيون هالولد ..
فاطمه " فديت قلبه والله " .. 
مريم: صدقت يا فارس .. 
نزلوا البنات من السياره وراحوا داخل .. فارس راح الميلس وسلم على الشباب .. 
فارس: حيالله النسيب ..
يوسف: الله يحيك .. شحالك ؟
فارس: الحمدلله .. اعلومك انت ؟
يوسف: الحمدلله ..
فارس بخبث: اكيد الحمدلله .. من شافك امس مختبص .. ما يشوفك اليوم شاق الحلج تتبسم لها .. 
يوسف وعبدالعزيز: هههههههه .. 
تموا الشباب فالميلس وتجمعوا كل الشباب عندهم .. مريم وفاطمه كانوا فوق يناقشون موضوع فارس ..
مريم: تتوقعين فارس حب وانصدم ولا للحين يحب ولا شو ؟
فاطمه: مريوم بيني وبينج .. 
مريم: قولي ..
فاطمه: فارس اخوي يحب ..
مريم بطلت عيونها: شو .. يحب .. يعني انتي كنتي تدرين .. من تكون اللي يحبها ؟
فاطمه: شوي شوي علي كلتيني .. ماعرف من تكون .. بس كم مره سمعته وهو يتكلم فالتلفون .. 
مريم: والله .. وطلعت مب هين يا فارس .. 
فاطمه: انا يوم فكرت في مناف قلت بطير عقل فارس هاذي .. بس فارس عنيد ..
مريم: بس هو للحين ما شافها .. خل نحاول نعزمها بيتنا ومن غير ما يدري نخليه يشوفها ..
فاطمه: ممممم .. والله فكره .. بس تدرين فارس اخوي هيمان .. احسه انه يحب من قلب ..
مريم: من صجج ..
فاطمه: ياختي شوفيه مخطوف لونه .. ودوم سرحان .. 
مريم: مسكين فارس .. اول مره ادري انه حساس جي ..
فاطمه: بس تدرين ..
مريم: شو ؟
فاطمه: احس بابا يعرف شي .. 
مريم: ها ؟!!
فاطمه: لاحظي دوم فارس وبابا يتكلمون بالالغاز ويضحكون .. 
مريم: اي صح .. بس لو بابا يدري عالاقل بينصحه .. انتي تعرفين علاقة ابوي فينا .. وخاصه الشباب .. يعني يقعد معاهم ويكلمهم وما يخشون شي على بعض .. وبابا عقله كبير ويتصرف بطريقه ماتجرح ولا تهين حد .. 
فاطمه عقدت حواجها: اي صح .. 
رن جوال مريم وكان خالد متصل لها .. استأذنت من اختها وردت على خالد .. اما فاطمه فتمت تفكر في كلام مريم 
فاطمه " معقوله يكون بابا هو اللي كاتب لي الرساله ؟ كلام مرايم عدل .. بابا يتصرف بطريقه بحيث انه ما يجرح ولا يهين حد .. يعني بابا اللي درى عن الرساله " ..
قرب يوم عرس هنادي .. وهنادي كانت متوتره وقلقه .. 
الجوهره: هنود شفيج ؟
هنادي مبتسمه: متوتره يا جوجو .. 
الجوهره: مرحله وبتعدي .. 
هنادي: يعني .. وغمزت للجوهره ..
الجوهره: هههههه .. يالدبه ..
هنادي: زين جوجو .. مافي اخبار مني مناك ..
الجوهره ببرأه: اي اخبار ؟
هنادي بخبث: هااا .. علينا جوجو تسوين نفسج مب فاهمه ..
الجوهره: والله مو فاهمه شي .. 
هنادي: مافي بيبي فالطريق .. يعني ما يبيلها استعباط ..
الجوهره: ههههه .. يالبايخه .. لا تو الناس .. 
هنادي: زين شبتسمين عيالج ؟
الجوهره: لو بنت بسميها على امي .. و لو ولد بسميه على ابوي ..
هنادي: ما خليتي لنا شي ..
الجوهره: هههههه .. كشخه انا وانتي ام خليفه .. 
هنادي: هههههه .. لو حد قال ام خليفه انا وانتي نلتفت .. تعتقدين فاطمه بتسمي على ابوي الله يرحمه ؟
الجوهره: الله يرحمه .. لا ماعتقد .. هي تموت في اخوها الكبير .. واعتقد انها بتسمي اول ولد على اخوها ..
هنادي: اي ي ي .. بس شدراج ؟
الجوهره: ذاك اليوم اسولف مع يوسف .. وقالي ..
هنادي: اي شقالج ؟
الجوهره: يالله على اللقافه .. قالي ان اخوها الكبير يحبها وايد .. وهي تموت فيه .. ومن حبها له بتسمي عليه .. 
هنادي: ويوسف شدراه .. توه ما كمل اسبوع من ملج بها .؟
الجوهره: بعد زوجته ما يكلمها ..
هنادي: اهااا .. قولي جي ..
الجوهره: والله عليج مخ ..
هنادي: هههههه 
دخل عليهم سلمان وهو مبتسم .. 
سلمان: مرحبا يا عرايس .. 
هنادي: لا خالي حدد موقفك .. 
سلمان مبتسم: ليش ؟
الجوهره: لان الشيخه تشوف نفسها هي العروس وانا راحت علي خلاص .. 
سلمان: هههههههه ..
الجوهره: صج عاد خالي .. 
هنادي: ليش مب راضيه تتقبلين الواقع ..
الجوهره: مالت عليج .. 
سلمان: هههههه .. حليلكم والله .. زين هنوده خلاص ما بقى شي .. 
هنادي: اي والله .. 
الجوهره: تعالي ما قلتي لنا وين بتقضون شهر العسل ؟
هنادي: ان شاءالله بنروح ميونخ بألمانيا .. 
الجوهره: واااو .. 
سلمان: الله يسعدكم ان شاءالله .. 
الجوهره: فديتج يا هنوده .. 
سلمان: انا بسافر مع الشباب فالصيف ..
الجوهره وهنادي: وين ؟
سلمان: هههههه .. بنروح المكسيك .. 
هنادي رفعت حاجب: المكسيك ؟!!
سلمان: يس ..
الجوهره: شاللي يوديكم المكسيك خالي ؟
هنادي: عليكم طلعات .. خالي المكسيك مالت عصابات ومخدرات .. ما تخافون انتوا ؟
سلمان ضحك: هههههه .. شوي شوي علي .. انا اعرف لي واحد فالمكسيك .. ومرتب اموري معاه .. وفي حلبة سباق واغلب الشباب بياخذون سيايرهم السبورت عشان الحلبه .. 
الجوهره: زين من هاذي اللي تعرفه يا خالي ؟
سلمان: an old friend .. ليش هالسؤال ؟
الجوهره: خالي انت ذقت الويل في امريكا .. و تحــ 
يقاطعها سلمان: بس انا بروح المكسيك .. وبعدين الوفي عمره ما يخون .. واللي اقصده هو صاحبي الامريكي اللي جى البلاد من فتره .. 
هنادي: اي ي ي .. عرفته عرفته ..
الجوهره: ليش واحد من الربع ..
الكل: ههههه .. 
الجوهره: بس يا خالي تحملوا بانفسكم .. والله مالنا غيركم انت ويوسف .. 
سلمان حط يده على كتف الجوهره وضغط عليه ..
سلمان: باذن الله ما علينا شر .. 
هنادي: زين خالي نجي معاكم انا ونواف ..
سلمان: بس نواف .. انتي لأ .. 
الجوهره: هههههه 
هنادي: خااااااالي .. 
الجوهره: وش ينقزج وسط الريايل .. 
هنادي: يعني انتوا صدقتوا اني بروح مع شلة مقاليع رايحين حق سباق وسياير وصدعه .. لا يا حبيبتي .. انا بروح استمتع بجو ميونخ .. 
الجوهره: عدل كلامج .. 
سلمان: وخلي عنج اللقافه يا بنت .. 
الكل: ههههه 
رن جوال الجوهره .. وزوجها كان متصل .. 
الجوهره: هلا ..
ايراهيم: حياتي والله .. 
الجوهره انحرجت: انت وين ؟
ابراهيم: فديت اللي منحرجه .. انا في بيتكم سوي لي درب ..
الجوهره: ان شاءالله .. 
سكرت من ابراهيم والتفت على اختها ..
الجوهره: هنوده .. ابراهيم بيدخل 
هنادي: زين .. انا بروح فوق ..
سلمان: حياه الله .. خليه يدخل .. 
الجوهره: ان شاءالله خالي .. هنوده شوي وبجيج فوق ..
هنادي وهي رايحه: زين بس لا تتأخرين .. 
الجوهره: زين زين .. 
طلعت عند باب الصاله ونادت على ابراهيم .. نزل من السياره وسلم عليها .. دخلوا مع بعض الصاله .. قام سلمان وسلم على ابراهيم .. فاولتهم الجوهره وبعدين راحت عند اختها فوق .. 
سلمان: وين ناوي تسافر هالصيف ؟
ابراهيم: والله فكرنا نروح مصر .. بس المدام ما بغت .. 
سلمان: مسكين والله ..
ابراهيم: امرها ولا امر الحكومه .. 
سلمان: ههههه 
ابراهيم: لا تفضحنا .. 
سلمان: ليش لو درت بترقدك فالحوش .. 
ابراهيم: هههههه .. ياليت الحوش ..
سلمان: هههههه .. وين عيل ؟
ابراهيم: بترقدني برا البيت كله .. 
سلمان وابراهيم: هههههههه ..
ابراهيم: ان شاءالله بنروح تركيا .. 
سلمان: تركيا حلوه وهاديه .. 
ابراهيم: اي صح .. بس تدري اقترحت علي نروح الاردن .. بس تدري الحين صيف .. وعدتها نروح بالشتاء .. 
سلمان: الله عليك .. جوهم فالشتاء رهيب .. 
ابراهيم: بنجرب شتاهم ان شاءالله .. 
سلمان: على خير .. 
ابراهيم: عيل نسيبك وين بروح شهر العسل ؟
سلمان: بيروحون ميونخ ..
ابراهيم: حلوه ميونخ .. الله يهنيهم ..
سلمان: وياك ان شاءالله .. 
تموا يسولفون لين الساعه 9 ونص فالليل .. استأذن ابراهيم ونزلت له الجوهره .. طلعوا من عندهم رايحين لبيتهم .. 
.................







سلطان و احمد و جاسم كانوا يلعبون كوره مع عيال الفريج .. 
سلطان: شوت الكوره يالعوي .. 
علي: شفيك انت .. هم طبوا علي .. ماقدرت 
سلطان: اصلا انت ماتعرف تلعب .. 
علي: لا خليت الفن لك ..
سلطان: غصبن عنك ..
علي قرب من سلطان وصرخ عليه ..
علي: احفظ لسانك احسن لك ..
سلطان: لا كلش خوفتني ..
جاسم: شو فيكم ؟
علي: خل ولد عمك يحترم نفسه ..
سلطان: انا محترم نفسي غصبن عنك ..
علي: اقسم بالله لو عدتها بتنضرب ..
جاسم نط على علي وضربه على راسه .. علي دز جاسم ورفسه في بطنه .. سلطان عصب ومسكه وبكس له فعيونه .. احمد مسك علي وجاسم قام من عالارض وضربه على راسه .. تجمعوا عيال الفريج على الهوشه .. 
جاسم وهو يضرب علي: انت ترفسني .. اوريك 
علي: تركوني .. 
سلطان وهو يشوت علي على ريوله ..
سلطان: بتنضرب يعني بتنضرب .. 
احمد ضغط على يد علي بقوه وسلطان يرفسه وجاسم يضربه على راسه .. ومحد قدر عليهم .. تدخل واحد من عيال الفريج اسمه راشد ..
راشد: خلاص يا شباب .. 
راح عند جاسم ودز بعيد .. و مسك سلطان ..
راشد: خلاص يا سلطان .. ما يسوى عليكم ..
سلطان: خلني اعلمه الادب .. 
راشد: خلاص تعال معاي .. يا احمد اتركه .. 
راحمد وجاسم وسلطان راحوا بعيد عن علي .. كلمهم راشد وهداهم .. بعد هالهوشه .. طبعا علي انتفخت عيونه وتعور من الضرب اللي جاه .. لانه ما كان قادر يدافع عن نفسه .. احمد مثبته وجاسم وسلطان تولوه .. الشباب راحوا بيوتهم ونسوا السالفه .. اليوم الثاني ابو علي راح عند بوفارس .. 
بوعلي: السلام عليكم ..
بوفارس: عليكم السلام .. تفضل حياك .. 
بوعلي: دام فضلك ..
دخلوا الميلس و بوفارس قلط بوعلي .. بوعلي دخل فالموضوع على طول ..
بوعلي: والله يا بوفارس اليوم جايك وانا زعلان ..
بوفارس: افا .. ليش الزعل ؟
بوعلي: امس عيالكم مسكوا علي ولدي وضربوه ..
بوفارس عقد حواجه .. 
بوفارس: شلون ؟ من من عيالي ؟
بوعلي: الصغير مع ولد عمه ورفيجهم .. والله انا ما كنت باجيك .. بس ولدي عيونه راحت .. وجسمه محتقن من الضرب .. 
بوفارس منحرج: والله اسمحلي .. وما يصير خاطرك الا طيب .. امسحها فيني ..
بوعلي: انا مابيك تضرب ولدك لاني اعرف تربيتك يا بوفارس .. بس تصرفه مو حلو بصراحه ..
بوفارس: لا افا عليك .. بيجونكم البيت يستسمحون منكم ولا يهمكم .. 
بوعلي: و نعم التربيه يا بوفارس ..
بوفارس: ما عليك زود .. والله منحرج منك .. ومستغرب من تصرف العيال .. هم يتهاوشون بس اول مره توصل للضرب .. 
بوعلي: انا ادري انهم دوم في حالهم .. ومردهم بيتراضون .. بس ولدي ما هان علي اشوفه جي ..
بوفارس: من حقك والله .. 
بوعلي: زين يا بوفارس .. اسمحلي لازم امشي .. واتمنى ما تزعل من جيتي لك بهالموضوع ..
بوفارس: والله انت اللي اسمحلي على تصرف العيال .. 
بوعلي: مسموح .. يلا عيل وداعة الله ..
بوفارس: الله يحفظك .. 
بوفارس وصل بوعلي لين الباب و ودعه .. دخل البيت وهو يفكر في تصرف جاسم و سلطان واحمد .. قعد فالصاله وهو يفكر .. دخلوا عليه بناته .. باسوه وقعدوا معاه .. 
مريم: شو فيك يبه ؟
بوفارس مبتسم: ولا شي ..
ايمان: والله وكبرتي يا مرايم وصرتي تقولين يبه .. هههاااااي
مريم التفت على ايمان وطالعتها بغضب ..
مريم: صج والله .. 
ايمان: اي .. 
فاطمه: بس خلاص يا جماعه .. لا تتهاوشون علي ..
الكل: ههههههه ..
بوفارس: ها يبه مستعده للعرس ؟
مريم مبتسمه: اي .. كل شي جاهز تقريبا .. 
ايمان بغلاسه: اموت فالجاهز انا ..
مريم: وجع يا ايمانووو 
الكل: ههههههه .. 
بوفارس قعد مع بناته شوي وبعدين طلع يتكلم فالتلفون .. اتصل بسلطان وجاسم الهايتين .. 
سلطان: جسوم هاي ابوك متصل ..
جاسم: زين رد شوفه شو يبي ..
سلطان: اوكي .. رد سلطان .. 
بوفارس بدون ما يسلم: وين انتوا ؟
سلطان باستغراب: احنا فالمطعم .. 
بوفارس: من انتوا ؟
سلطان: انا والجسمي وحمادوه .. 
بوفارس بهدوء: زين بعد ما تخلصون من المطعم وين بتروحون ؟
سلطان"شو سالفته عمي": بنروح السينما وبعدين بنرجع بيتكم .. 
بوفارس: زين عيل يبه .. الله يحفظكم .. 
سلطان: في شي عمي ؟
بوفارس: لا يبه .. بس كنت اسأل عنكم .. 
سلطان: زين .. 
بوفارس: مع السلامه .. 
سكر بوفارس وهو يفكر في موضوع الولد .. 
بوفارس " غريبه انهم يضربون حد .. مو عوايدهم ؟ .. بس يرجعون وبعرف السالفه منهم " .. 
محمد وساره كانوا رايحين البحر مع التوأم .. محمد كان مسوي بيت كبير من الطين ..
محمد: نصور تعال شوف بابا يسوي بيت ..
ناصر: مابي ..
محمد: عليك مزاج .. تعال نيوف .. 
نايف راح عند ابوه وهو فرحان .. ركض صوب ابوه وطب على البيت وخربه .. 
محمد: لالالالالا .. 
ساره: ههههههه .. حرام راح تعبك ..
محمد: اخ منك انت .. 
نايف قام يضحك وركض بعيد عن ابوه .. محمد تم يلحقه ويخوفه ..
محمد: بامسكك يالدب .. تعال خل اعضك ..
نايف كان يركض وينادي على امه ..
نايف: ماما .. ماما .. 
ساره مبتسمه: تعال ابوي انته .. 
محمد مسك نايف وتم يدغده ويطيره فالهوا .. راح عند ساره وهو شايل نايف اللي ميت من الضحك .. 
ساره: فديتك يا محمد .. 
محمد: حياة محمد انتي .. 
ساره: الله يخليك ذخر لعيالك .. 
محمد: وانتي ؟
ساره بخجل: شو انا ؟
محمد يستعبط: يعني ما تبيني .. بس يخليني ذخر لعيالج .. 
ساره: محمد .. 
محمد: فديت اللي نطقت محمد والله ..
انحرجت ساره .. قرب منها محمد يبي يبوسها على راسها ودزته .. 
محمد: افااا ..
ساره: مب جدام اليهال ..
محمد: شو بسوي انا .. الا ببوسج على راسج .. وبعدين اليهال لاهين مع الرمل .. 
ساره: لا يا محمد .. 
محمد: حركات يالدلوعه .. 
ساره ومحمد: هههههههه ..
محمد: تصدقين يا سويره ان الطلعه بدون الخدامه راحه نفسيه ..
ساره: والله محد قالك .. انت اللي تشقلها معانا وين ما نروح .. كم مره قلت لك اليهال انا بعابلهم .. 
محمد: فديتج انتي .. الحين كبروا احس نقدر نعابلهم ..
ساره: حتى لما كانوا اصغر يا محمد .. 
محمد: اهم شي افتكينا منها .. 
ساره مبتسمه: اي والله اهم شي .. 
محمد: زين انا بدخل البحر شوي .. انتبهي على اليهال .. وعلى نفسج .. 
ساره مبتسمه: ان شاءالله يا قلبي .. 
دخل محمد يسبح فالبحر .. وراح بعيد وايد .. ساره خافت عليه .. كانت تحاتيه .. راحت صوب عيالها وتمت تلعب معاهم على السيف .. وقلبها على محمد .. اندمجت مع عيالها شوي .. ولما التفت صوب البحر ما شافت محمد .. حست بالخوف والوحده .. تمت عيونها تدور محمد بين امواج البحر الهاديه .. 
ساره " البحر هادي اليوم .. وين ابتعد محمد .. يا ويل قلبي على ريل فديته .. وينك يا محمد وينك؟ " وفقت وحطت يدها على جبهتها وتمت تركز فالافق .. فجأه صرخت صرخه .. وحست بنفضه في جسمها .. عيالها خافوا من صرختها وتموا يصيحون .. محمد كان حاضن ساره بقوه من وراها .. ساره كانت بتصيح من الخوف .. 
ساره: محمد يالسخيف خوفتني .. 
محمد: ههههههه .. فديت قلبج والله .. اشوفج ادوريني وحالتج حاله .. 
ساره: عليك حركات .. زين جي صيحت اليهال .. 
محمد يطالع عياله: اسمع انت وياه .. ابيكم ريايل .. مو على اقل شي تصيحون .. 
ساره: كلش عاد فهموا عليك .. 
محمد: لا بيفهمون .. بس مابي اسمع صوت .. 
ساره: لا تصرخ عليهم .. 
محمد قرب منها: ايه عليج والله .. 
ساره دزته: محمد كم مره اقولك مو جدام اليهال ..
محمد: كلش عاد مو جدامهم .. هم مب في فنج .. كل واحد فاج حلجه ودموعه على خده .. 
ساره: هههههه .. خلاص يا قلبي انتوا .. تعال حبيبي نايف .. 
محمد: حالتكم صعبه يا شباب .. لا انا من بكره بسجلكم فالعسكريه ..
ساره: هههههه .. ليش عاد ..
محمد: ما تشوفينهم مخدين .. كل واحد يصيح .. 
ساره: توهم صغار يا محمد ..
محمد: اي توهم صغار .. انا يوم كنت في بطن امي .. كنت اتهاوش مع عيال الفريج ..
ساره ماتت من الضحك على مزح محمد ..
ساره: ههههههه .. فديت خفة دمك والله ..
محمد وبسرعه طبع بوسه على خدها ..
محمد: فديت قلبج والله .. 
ساره: ههههه .. انت ما تسمع الكلام ..
محمد: زين ابي اكل شي .. 
ساره: ان شاءالله فديتك .. بس خل اسكتهم ..
محمد: والله انكم مدلعين .. خلاص بكره انا رايح اسجلكم فالعسكريه .. يالصياحين .. 
ساره: ههههه .. زين حبيبي اسوي لك سندويش جبن .. 
محمد: جبتي معاج ؟
ساره: اي لازم .. 
محمد: يه يه يه .. كل هاي عشاني .. والله اني رجل محظوظ ..
ساره: من قال عشانك .. عشان عيالك ..
محمد: افا .. 
محمد وساره: هههههه .. 
ساره: اعرفك انت وعيالك غرامكم خبز وجبن .. فلازم اخذه معاي .. 
محمد: فديت قلبج والله .. نيوف تبي جبن ؟
نايف مبتسم: اي اي اي .. 
راح يركض عند ابوه .. وركض وراه ناصر .. طبوا على ابوهم وتموا يلعبون لين ساره سوت لها السندويشات .. تموا قاعدين على البحر قعده عائليه حلوه .. قام محمد يتمشى بروحه على السيف ويفكر .. 
محمد " الحمدلله انا مرتاح ومستانس مع ساره .. شلون فكرت في فاطمه بنت عمي وهمت فيها؟ صج ساره هي اللي خلتني افكر .. بس المفروض ما كنت اتمادى .. بس للحين فاطمه في قلبي .. واتمنى انساها نهائيا .. وترجع فاطمه اختي وبنت عمي اللي معزتها بمعزة وغلاة الريم اختي .. الله يهديج يا ساره " .. 
رجع عند ساره وعياله .. قربت تغيب الشمس .. ضبوا اغراضهم ورجعوا البيت .. وهم فالسياره كانوا يسولفون ويضحكون .. مروا بياخذوا ايس كريم حق العيال .. وهم واقفين عند محل الايس كريم ..
محمد: ما تبين حياتي ؟
ساره: لا فديتك .. بس جيب حق اليهال علبه وحده انا بعطيهم ..
محمد وهو نازل: ان شاءالله .. 
نزل محل الايس كريم وخذ معاه ناصر .. اما نايف تم فالسياره مع امه .. وهو داخل المحل دخلوا قبله بنتين .. دخل وراهم وكان شايل ناصر .. كانوا البنات محترمات وايد .. حتى ما التفتوا على محمد .. دخلوا 3 شباب مراهقين المحل .. كانوا البنات يطلبون .. ومحمد واقف ينتظرهم ويلاعب ناصر .. كانوا يتحرشون فالبنات ..
الولد1: ايه على الايس كريم والله ..
محمد التفت عليهم وهو عاقد حواجبه .. الشباب مانتبوا لنظرات محمد .. 
الولد2: اموت فالايس كريم والله ..
الولد1: ياليتني الايس كريم ..
الولد3 يهمس لربعه: هي الريال يطالعكم ..
الولد2: شعليك منه ..
الولد1 قرب من البنات .. والبنات كانوا ساكتين .. كانوا واقفين عند الكاشير يدفعون وبيطلعون .. 
الولد1: تدفعين لي معاج ..
البنت طالعته بنظره وصدت .. 
الولد2: لا عيب تدفع لنا .. انا عازمكم .. 
البنت كانت اطلع الشباب بخوف .. لان محمد مسك الولد2 وضرب على كتفه ..
محمد: انت ما تستحي على ويهك ؟ 
التفت الولد بخوف .. 
الولد1 بوقاحه: انت مالك خص .. ليكون مواعدهم ..
محمد عصب من وقاحة الولد .. مسكه وسحبه برا المحل .. ضربه كم ضربه على ويهه .. اما باقي الشباب طلعوا متخرعين .. 
محمد: يا قليل الادب .. انت ما عندك خوات تخاف عليهم .. 
الولد1: والله ابلغ عنك واقطك فالسجن ..
محمد: انا اللي بقطك فالسجن .. 
مسكه من ملابسه ودزه بعيد .. راح الولد يركض صوب ربعه .. محمد رجع المحل عشان ناصر ولده .. ما كلم البنات ولا شي .. طلع من المحل من غير ما ياخذ ايس كريم .. كان معصب حده .. ركب السياره وساره كانت مستغربه .. 
ساره: شو فيك حبيبي ؟
محمد: ولا شي فديتج ..
ساره: وين الايس كريم؟
محمد: ماعندهم .. 
ساره: شلون ماعندهم ؟
محمد: اللي ابغيه ما لقيته ..
ساره حست ان زوجها فيه شي .. 
وهم فالطريق راجعين البيت .. لا محمد ولا ساره تكلموا .. الهدوء كان سيد الموقف .. بعد ما وصلوا محمد خذ له شور واتصل بفارس .. 
..............


محمد: يا قلبي ..
فارس بهدوء: هلا والله بونايف ..
محمد: فروس ..
فارس: همممم 
محمد: وبعدين يعني .. لي متى بتم على هالحال ؟
فارس: اي حال ؟ 
محمد: لا حول ولا قوة الا بالله .. زين انت وين ؟
فارس: فالبيت .. 
محمد: زين بمرك ..
فارس: تعالي فوق .. مالي خلق اطلع ..
محمد بحزن: ان شاءالله .. 
فارس: انتظرك ..
محمد: سلام .. 
سكر محمد وهو حزين على حال ولد عمه .. بدل ملابسه وطلع .. اتجه لبيت عمه .. اول ما دخل الحوش شاف بوفارس ماسك جاسم وسلطان ويهاوشهم .. نزل من السياره وراح صوبهم .. 
محمد: السلام عليكم ..
بوفارس: عليكم السلام ..
محمد: شو صاير ؟
بوفارس: ولا شي . .لا تشيل هم ..
محمد فهم ان عمه ما يبي يقوله السالفه .. سلم وراح صوب الصاله .. ما لقى حد .. خاف يدخل وتطلع في ويهه وحده من بنات عمه .. اتصل بفارس .. نزل له فارس وراحوا فوق .. اما بوفارس كان معصب على سلطان وجاسم .. 
بوفارس بغضب: انتوا ما تستحون على ويوهكم .. ليش تسون جي بولد الناس .. بطيتوا عيونه وكسرتوه .. من فاكرين انفسكم ؟ على بالكم بهالتصرف صرتوا ريايل والكل بيهابكم ويخاف منكم ؟ 
جاسم: بس هو اللي بدى ..
بوفارس: لا كلش انتوا الابرياء ..
سلطان: كل هاي عشان واحد ما يسوا ..
بوفارس بصوت عالي: بس جب .. 
مسك سلطان وضربه على ظهره .. وسحب جاسم وضربه على كتفه وشاته .. سلطان و جاسم اتنصدموا من بوفارس .. سحبهم ثنينهم من ثيابهم ودخلهم الصاله .. قعدهم على الكرسي ..
بوفارس: اسمع انت وياه .. بكره بتجون معاي بيت بوعلي .. وتعتذرون منه ومن ابوه .. و بتتعاقبون مافي بلاي ستيشن .. ولا افلام ولا طلعات ولا غيره .. و احمدوه انا بكلم ابوه الليله .. سلطون تروح بيتكم ولا تطب عندنا لمدة اسبوع .. وطرش لي كل افلامك والبلاي ستيشن .. انت تعرف ابوك شو بيسوي فيك لو عرف بالموضوع .. الحين تروح بيتكم ولا ابي اشوف ويهك لين اسبوع .. وانت جسوم مثله .. اذلف غرفتك ولا ابي اشوف ويهك .. 
قاموا بيطلعون من الصاله .. ورجع ناداهم بوفارس ..
بوفارس: تعالوا .. 
رجعوا بخوف .. وقفوا جدام بوفارس .. 
بوفارس: كل واحد يطلع جواله .. واسمع اول ما توصل البيت .. اطرش اللي قلت لك عليه مع الدريول .. يلا ذلفوا من جدامي .. 
جاسم وسلطان كانوا منصدمين من بوفارس .. جاسم راح غرفته .. وسلطان ركب مع دريول بيت بوفارس وراح بيتهم .. ونفذ اللي طلبه منه عمه .. وهو حمد ربه ان عمه ما راح يقول لابوه .. 

" معاني الحب ما توفي لو بوصف مدى الاعجاب .. ولا حروف الكلام تكفي ولا يكفيني فيك كتاب .. ولاتصدق اعيش دنيا حبيبي انت مو فيها "

يوسف: فديت هالصوت والله ..
فاطمه عضت على شفتها وما ردت من الاحراج .. 
يوسف مبتسم: شحالج ؟
فاطمه: طيبه ..
يوسف" اموت في خجلها": شتسوين ؟
فاطمه: ولا شي .. انت شو اخبارك ؟
يوسف: الحمدلله مرتاح .. 
فاطمه: دوم ان شاءلله .. " فديت قلبه والله " .. 
يوسف: عيل ما بقى شي على العرس ..
فاطمه: اي عرس ؟!
يوسف: عرس اختج ..
فاطمه منحرجه: اي هههههه ..
يوسف: فديت هالضحكه يا فطومتي ..
فاطمه ماتت من الخجل .. 
يوسف: فطومه حبيبتي ..
فاطمه: هلا ..
يوسف: تذكرين العطر اللي اخترتيه لي ..
فاطمه: اي ..
يوسف: خذت منه يمكن 10 ..
فاطمه: ههههه .. ليش .؟
يوسف: يا ربي اموت في ضحكتج .. 
فاطمه انحرجت .. 
يوسف يكمل: لان انتي اخترتيه .. وريحته تجنن .. فديت ذوقج والله ..
فاطمه: انت تستاهل ..
تموا ساكتين فتره .. 
فاطمه: يوسف ..
يوسف: اموت لي نطقتي اسمي ..
فاطمه بطلت عيونها وهي مبتسمه " فديت كلامه .. يجنن والله " ..
يوسف: آمريني ..
فاطمه: ما يامر عليك العدو .. بس ممكن اسألك سؤال ؟
يوسف وعارف سؤال فاطمه: سألي حبيبتي ..
فاطمه مبتسمه: مممممم .. انت كتبت في اول رساله اني في قلبك من سنين ..
يقاطعهايوسف: بقولج القصه كامله .. 
فاطمه ابتسمت: انا اسمع ..
يوسف: تقريبا من 3 سنين .. كنت طالع رايح صوب بيت واحد من الربع .. وكان الشارع زحمه .. كنت اتعبث في درج السياره كنت اادور على عطر.. لقيته وتعطرت منه .. بعد ما خلصت طالعت نفسي فالمرايه وكنت اضبط الغتره .. التفت على يساري وشفتج وانتي متكيه راسج على كرسي السياره وكنتي مغمضه عيونج .. كنتوا 3 قاعدين ورا .. و انتي كنتي قاعده ورا امج .. كانت سيارتكم صالون وسيارتي كانت مرتفعه وشفتج بوضوح .. لفتي انتباهي وانتي مغمضه .. ملامحج تجنن .. تميت اتأملج وسرحت في عالم ثاني .. و بعدين حركنا وراحت سيارتكم بعيد .. ومن يومها وانا عايش بعالم ثاني 
فاطمه: زين يعني من ذاك اليوم بس حبيتني ؟
يوسف: لا فديت قلبج .. شفتج بعدها كم مره ..
فاطمه رافعه حاجب: وين ومتى ؟
يوسف: الله يسلم قلبج .. بعدها بفتره شفتج في المجمع .. انتي ما تتغطين لما تطلعين صح ؟
فاطمه: اي صح ..
يوسف: كنتي مع فارس وجاسم الصغير .. 
فاطمه: والمره الثالثه ؟
يوسف: هههههه .. شوي شوي علي ..
فاطمه: ههههه .. اسفه 
يوسف: عادي حبيبتي .. 
فاطمه: زين كمل ..
يوسف: زين اقولج .. المره الثانيه كنتي مع فارس وجاسم .. انا كنت في الكوفي شوب مع الربع .. شفتج وفز قلبي .. والله اني استأذنت من الشباب ورحت صوبكم .. مريت من جدامج وانتي ولا تدرين بالدنيا .. كان فارس مع جاسم يطلبون اكل .. حسيت قلبي بيطلع من بين ضلوعي لما مريت من صوبج .. قعدت في زاويه وتميت بس اطالعج .. كنتي تجنين .. عفويه في حركاتج .. ذبحتيني ذاك اليوم .. صج تعلقت فيج بعد ذيك الشوفه 
فاطمه: ماشاءالله عليك يا يوسف .. تتذكر التفاصيل كامله ..
يوسف: فطومتي .. انتي شتقولين .. تخيلي اني احلم فيج من شفتج اول مره .. والمره الثانيه في المجمع همت فيج .. وصرت اسوي كل شي عشانج .. 
فاطمه: عشاني ؟
يوسف: اي عشانج .. 
فاطمه: شلون ؟
يوسف: من بعد وفاة الوالد والوالده ما تم لنا حد فالدنيا .. و الجوهره اختي ضحت عشانا .. وانا اول ما خلصت الثانويه على طول اشتغلت تميت سنتين تقريبا .. و وبعدين قررت اكمل دراستي وانا اشتغل .. بس بعد ما شغلتي بالي يا فطومتي قررت اني اكون نفسي عشانج انتي .. واسوي كل ي لج انتي .. و دوم ادعي ان نحن نكون من نصيب بعض .. والحمدلله رب العالمين استجاب دعائي .. والله يقدرني واسعدج يا بنت محمد .. بس احلى الصدف اللي جمعتنا ببعض في المستشفى .. انا كنت اشوف عبدالعزيز واقول شكله مو غريب .. مادري شلون حبيت اخوج وارتحت له وايد .. ولاحظي شلون قوت علاقتي فيه .. كأن نعرف بعض من سنين .. بس يوم شفتج تخبلت والله طار عقلي .. لاني كنت من التقي بعبدالعزيز احس دقات قلبي تتسارع .. و دوم افكر عن سر هالشعور .. وبعدين عرفت السر لما كحلت عيوني بشوفتج و قررت اني الفت انتباهج .. 
فاطمه: يوم كسرت جوالي ..
يوسف و فاطمه: هههههه .. 
يوسف: قلت لج باعوضج ذاك اليوم .. بس انتي رفضتي .. خلاص راحت عليج ..
فاطمه: بخيل .. ههههههه 
يوسف: حاضرين لج يا فطومتي .. 
فاطمه: ما تقصر .. بس ما قلت لي .. وين شفتني المره الثالثه ؟ 
يوسف: اي ي .. المره الثالثه كانت قبل ما شوفج فالمستشفى .. وهني تأكدت انج مو متزوجه .. 
فاطمه: ها ..
يوسف: هههههه .. كنت خايف انج متزوجه او محيره .. كنت مودي خواتي يفصلون عبي .. 
فاطمه: زين ..
يوسف: شفتج انتي وكانت معاج امج واعتقد اختج الصغيره .. وكانت حاشرتكم .. 
فاطمه: هههههه .. ايمانو وايد حشريه هاذي ..
يوسف: ههههههه .. زين كانت مختاره عبايه وتاخذ رايج فيها .. وانتي تطنزتي عليها .. قلتي لها شدعوه عروس تلبسين عبايه جي .. عاد هي عصبت عليج وقالت لج .. لما تتزوجين بشوف العبايه اللي بتلبسينها .. هني برد خاطري يوم عرفت انج مو متزوجه .. بس كنت افكر لو كنتي محيره .. زين هل كنتي محيره لاحد من عيال عمج ؟
فاطمه: لا .. احنا ما عندنا هالشي .. 
يوسف: الحمدلله .. بس والله فرحان من الخاطر ..
فاطمه: ان شاءالله دوم فرحان .. 
يوسف: بقربج اكيد بكون فرحان .. 
فاطمه" فديت قلبك يا يوسف" .. 
يوسف: زين فطومتي .. مممممم 
فاطمه: قول ..
يوسف: مممم .. ابي اقعد معاج .. 
فاطمه انحرجت: مممممم .. 
يوسف: متى اقدر امر عليج ؟
فاطمه عضت شفتها: هممممم .. الوقت اللي يناسبك ..
يوسف بعبط: الحين ..
فاطمه و يوسف: ههههههههه .. 
يوسف: بكره يناسبج ؟
فاطمه: حياك اي وقت .. 
يوسف: حلو .. عيل بصلي العشاء في مسيدكم وبمركم على طول ..
فاطمه: حياك الله .. 
يوسف: فطومتي ..
فاطمه: نعم ..
يوسف: انتظر بكره بفارغ الصبر ..
فاطمه" وانا انتظره على احر من الجمر" ..
فاطمه: زين يوسف انا بخليك الحين ..
يوسف: آآه .. خلاص كلميني قبل ما تنامين ..
فاطمه: ان شاءالله ..
يوسف: بتوحشيني لين اسمع صوتج قبل ما تنامين ..
..............


فاطمه ضحكت بخجل .. ويوسف كان ذايب في خجلها وهيمان برقتها .. سكروا من بعض .. فاطمه كانت حاضنه التلفون من الوناسه .. اما يوسف كان يشوف اسمها فالتلفون وهو فرحان .. كان مخزنها فالتلفون (حبيبتي) .. طلعت من غرفتها رايحه غرفة فارس .. سمعت صوت محمد عنده .. غيرت طريقها ونزلت تحت .. محمد كان يواسي فارس المهموم .. دخلت فاطمه الصاله ولقت خالد مع ابوها وامها فالصاله .. سلمت عليهم وقعدت ..
فاطمه: عيل وين مريم ؟
خالد: اختج ظالمه يا فطيم ..
فاطمه: ههههه .. ليش ؟
خالد: صار لها شهر ما تبي تشوفني ..
فاطمه: ههههه .. لازم يا خالد .. 
بوفارس: عشان تشتاق .. ما بقى شي على العرس ..
خالد: ما يصير جي .. احتج ..
ام فارس: اصبر يا ولد .. على شو مستعيل .. 
خالد: زين بس ابي اشوفها شوي ..
بوفارس: ههههه حالتك صعبه .. وين فارس عنك ..
الكل: ههههههه ..
ام فارس: فديت قلبه فارس .. مب عاجبني هالايام .. 
بوفارس: ليش ؟
ام فارس: لا ياكل ولا يقعد معانا .. مادري شو فيه هالولد ؟
خالد: انا ملاحظ عليه .. 
فاطمه " يا قلبي عليك يا فارس .. الله يستر منك " 
ام فارس: خالد هو شلون فالشغل ؟
خالد: والله يا عمتي .. ما شوفه مركز في شغله .. كله تعبان ومصدع ..
ام فارس: سمالله على ولدي .. ليكون مريض فيه شي .. 
بوفارس: ماعتقد .. 
فاطمه" محد فاهم فارس الا ابوي .. اكيد يعرف شو فيه ؟" .. 
ام فارس: عيل شفيه ولدي ؟ شو اللي تعرفه يا محمد ؟
بوفارس: ماعرف شي .. بس هو مب مريض ..
فاطمه " كلام بابا واضح .. دام مو مريض يعني يحب " .. 
خالد: الله يعينه .. 
تموا يسولفون شوي مع بعض .. وبعدين خالد استأذن منهم بيطلع .. وهو طالع من الصاله .. مريم كانت نازله من السياره رايحه صوب الصاله .. اول ما شافت خالد صرخت وركضت ورا البيت .. والكل مات عليها من الضحك .. 
بوفارس: استخفت البنيه ..
خالد: تعالي مب شايفج ..
مريم كانت منخشه ورا الطوفه .. 
ام فارس: هههههه .. روحي من باب المطبخ يمه .. 
خالد بسرعه ركض صوب باب المطبخ .. قد مريم كانت رايحه صوب الدري .. مالحق عليها خالد .. 
خالد: تعالي ..
مريم: اوريك .. 
وركضت عنه وراحت غرفتها بسرعه .. 
بوفارس كان يضحك عليهم .. 
بوفارس: والله انكم ميانين ..
خالد: فطيم ..
فاطمه مبتسمه: هلا ..
خالد: تحملي تسوين في يوسف جي ..
فاطمه انحرجت ونزلت راسها .. 
خالد: تعذيب بصراحه .. 
ام فارس: ههههه .. والله انتوا يالريايل ما تصبرون ..
بوفارس: حددي لو سمحتي ..
الكل: ههههههه .. 
خالد سلم على عمه ومرت عمه .. استأذن منهم وطلع .. فاطمه راحت عند مريم بسرعه .. دخلت عليها وهي تضحك .. 
فاطمه: هههههه .. حلوه الحركه ..
مريم: ضحكي يا فطيم .. جايج الدور ..
فاطمه: هههههه .. لا يا عيوني انا ما بخلي يوسف يشوفني من الحين ..
فاطمه ومريم: هههههههه .. 
فاطمه: مريوم .. كلمته اليوم ..
مريم بوناسه: والله .. شو قلتوا فطوم قولي لي ..
فاطمه: زين صبري شوي ..
مريم: يلا يلا ..
فاطمه: ههههه .. ما قلنا شي ..بس تمينا نسولف سوالف عاديه .. 
مريم: زين شلون حسيتيه ؟
فاطمه: شلون يعني ؟
مريم: يعني رومنسي .. دمه خفيف .. جاد .. بليد .. 
فاطمه: لا افا عليج .. الا يجنن ..
مريم بخبث: هااا .. بدينا من الحين يجنن ..
فاطمه انحرجت: يالدبه ..
مريم وفاطمه: هههههه 
مريم: زين شو قلتوا ..؟
فاطمه: كنا نسولف سوالف عاديه .. هو وايد حليو .. بس عور قلبي ..
مريم: شلون ؟
فاطمه: يعني كسر خاطري يوم قالي انه اشتغل ودرس في نفس الوقت .. صج حسيته انسان كافح في حياته .. 
مريم: حليله والله .. بس الله عوضه ..
فاطمه: ها ..
مريم: اي .. الله عوضه بفطومه اختي .. اللي تسوى بنات البلاد كلهم .. 
فاطمه حضنت مريم بحنان ..
فاطمه: فديت قلبج يا مرايم .. 
دخلت عليهم ايمان ..
ايمان: صادوه .. شو تسون ؟ ليكون تتدربون حق العرس ..
مريم وفاطمه: بايخه ..
ايمان: ههاااااي .. زين فطوم ابي البالطو الاسود مالج ..
فاطمه: ليش ؟
ايمان: حق السفر ..
فاطمه: لا والله .. يعني انا شو البس ؟
ايمان: لبسي اي شي ..
فاطمه: لا والله ..
ايمان: هههههه .. زين وينه بس ابي اجربه .. عشان افصل لي عليه ..
فاطمه: اها .. على بالي بعد ..
ايمان: زين وينه ؟
فاطمه: باجيبه لج .. 
ايمان: مرايم خلاص جهزتي كل شي ؟
مريم: اي الحمدلله .. 
ايمان: عيل متى بتروحين بيت عمي عشان تودين اغراضج ؟
مريم: امي ودت نص الاغراض .. 
ايمان: خلاص عيل بتنامين في غرفة خلود ..
مريم: خلود فعينج .. اسمه خالد ..
ايمان: خفي علينا .. اسمه خالد .. زين زين ..
مريم: على بالي بعد ..
ايمان: مشكله اللي ما يرضون .. عاد انكم .. 
فاطمه: حالتكم صعبه .. 
ايمان: تعالي شو اخبار المعرس ؟
فاطمه بدلع: طيب ..
ايمان: حلاتين حلاتين .. 
مريم: بنشوفج لي عرستي يا ايمانووو .. 
الكل: هههههه .. 
فاطمه: اي بنشوف .. 
مريم: بس من ممكن يكون عريس الغفله ؟
فاطمه: انا اتوقع واحد من عيال عمي ..
مريم: من ممكن يكون ؟
فاطمه: احس فضول ..
ايمان: وليش يعني ؟
فاطمه: مادري .. احسكم لايقين لبعض ..
ايمان: الله يخليكم .. عاد فضول .. قولوا علي ..
فاطمه ومريم: هاااا .. 
ايمان: شو ها .. فضول خبل مال سياير و بطابط و مسابق .. علي اثقل منه .. 
فاطمه: انتي يبيلج علي .. تعرفينه عصبي و ماعنده مشكله فالتصفق ..
ايمان: ما دريت اخليه يصفقني .. باسوي له حفله لو بس فكر انه يصفقني ..
مريم: داشه بقوه البنت .. 
ايمان: عيل شلون عيل .. 
فاطمه: زين انا بروح اتعشى .. 
ايمان: زين عزمينا يالبخيله ..
فاطمه: ولا اانا مب شاريه العشى .. العشى موجود تحت .. تبون تعالوا ..
مريم: يمه منج .. دبه 
فاطمه: عادي .. 
طلعت عنهم و نزلت تحت .. بوفارس كان قاعد بروحه وام فارس كانت تجهز العشى .. قعدت مع ابوها تسولف معاه .. 
بوفارس: شو اخبار معرسنا ؟
فاطمه مبتسمه: طيب الحمدلله ..
بوفارس: ما كلمتيه ؟
فاطمه: بلا كلمته اليوم ..
بوفارس: ها شلون حسيتيه ؟
فاطمه: ليش كلكم تسألوني هالسؤال ؟
بوفارس: ههههه .. لازم نعرف انطباعج عن الولد ..
فاطمه: اي ي ي .. والله حليو وحبوب ..
بوفارس " اكيد حليو و حبوب بعد " .. 
بوفارس: الله يوفقكم يا بنتي .. ولا تسمعين كلام الحريم .. ولا تخلينهم يلعبون بمخج .. بقولج قصة وحده لعبوا في مخها الحريم .. 
فاطمه مبتسمه: زين .. 
بوفارس مسك يدها وباسها ..
بوفارس: سمعي هالقصه .. في زمان قبل البترول .. العرب كانوا عايشين بالخيام وحياتهم كانت صعبه .. في ريال تقدم به العمر .. وماعنده الا ولد واحد .. طلب من ولده انه يتزوج بنت ريال شهم .. لان بنت الريال الشهم متربيه تربيه طيبه و ابوها بيكون حكيم .. الولد وافق ابوه على هالكلام وطمنه .. مر زمن ومات هالشيبه بعدها الولد نفذ بوصية ابوه .. لقى ريال شهم وتقد لخطبة بنته .. ابو البنت وايد حكيم .. قال للولد انا بزوجك بنتي بس عندي شرط .. لو وافقت عليه لك بنتي .. الولد سمع شرط الريال .. وكان شرطه ان بعد ما يتزوج و زوجته زعلت وراحت بيت اهلها ما يجي يراضيها الا بعد سنه كامله ..
فاطمه بدهشه: سنه كامله ؟ ليش بابا ؟
بوفارس: الحين بتعرفين يا قلبي .. زين الولد وافق على الشرط والله تمم لهم وتزوج البنت وكانوا عايشين حياه سعيده .. وكانت الزوجه تعجن وتخبز وتجهز الاكل لزوجها .. وتغسل ملابسه وتنظف له مكانه .. وكانت ما تختلط بجيرانها ولا تطلع من بيت زوجها بالمره الا للضروره .. مرت الايام وصار عند اهل زوجها عرس .. فاقترحت على زوجها انها تحضر العرس .. الزوج رفض فالبدايه وقالها اخاف عليج من جمعة النسوان .. جمعت النسوان ما من وراها خير .. قالت له ما عليك ما يقدرون يأثرون علي عندي عقل اميز به كل شي .. وافق الزوج و راح مع زوجته العرس .. اول ما دخلت عليهم استلموها الحريم .. قالوا لها ليش دومج فالبيت ولا تطلعين ولا تزورين حد ؟ وش الي تشغلين وقتج فيه ؟ ردت عليهم اقوم بشغل البيت واسنع الاكل لزوجي وارتب له مكانه واحنا بخير والحمدلله .. قالوا لها انج قليلة عقل .. احنا ريايلنا يسون كل هالامور عنا .. واصلا هاي شغل الريايل مو شغلنا انتي مو خدامه عنده .. رجعت الحرمه بيتها وهي تفكر في كلام النسوان .. فظنت انها غبيه وانقص عليها ..
فاطمه: ول عليهم هالنسوان .. 
بوفارس: شفتي شلون .. المهم .. قررت الحرمه انها تسوي مثل باقي الحريم .. فاليوم الثاني رجع زوجها ولقاها نايمه .. ماحب انه يزعجها فتركها نايمه وقام سنع له ولها اكل وكلوا مع بعض .. رجع اليوم اللي بعده ولقاها على نفس الحال .. فسألها عن حالها .. ردت عليه انا مو من واجباتي اسوي هالشغل كله .. انت تسوي شغل البيت كله انت فاكرني مغفله كل الحريم ازواجهم يسون شغل البيت .. استغرب الزوج وسألها من اللي حط هالافكار السوده في مخج .. قالت له الحريم اللي قالوا لها وانها قررت تسوي مثلهم وما راح تشتغل له فالبيت .. كبر عقله من سمع هالكلام .. وقالها ما عليج من كلام الحريم يقصون عليج .. قالت له بعناد لا ما يقصون علي قالها دام هاي رايج .. شلي اغراضج و روحي بيت اهلج .. 
فاطمه: صج انها غبيه .. لعبوا في مخها الحريم .. 
بوفارس ابتسم لها ومسح على راسها .. 
فاطمه: آسفه بابا .. كمل ..
بوفارس: زين يا طويلة العمر .. راحت بيت اهلها وشافها ابوها جايه من بعيد فعرف انها زعلانه مع زوجها .. راح للام وقالها بنتج جايه من بيت زوجها .. لا تضحكين معاها وكشري في ويها .. اول ما دخلت البنت بيت ابوها ارتاحت شوي وبعدين طلب منها ابوها تسقي الغنم وتنظف حضاير الغنم .. وطلب منها تسوي اشياء وايد لين تعبت وصار كل يوم يشغلها باعمال شاقه ومتعبه .. لين ندمت وعرفت انها غلطانه وان النسوان خدعوها لانها كانت تعيش سعيده مع زوجها .. 
فاطمه: مسكينه والله ..
بوفارس: المسكينه على قولتج تمت تنتظر زوجها يجي يراضيها .. بس كان شرط ابوها فالبدايه انهم لو تزاعلوا ما يجي الزوج ياخذها من بيت ابوها الا بعد سنه .. والمده طويله بالنسبه لها .. وبعد سنه بالضبط راح الزوج يراضي زوجته .. طلب الاب من زوجته انها تستقبل زوج بنتها بفتور و تكشر في ويهه .. وتفرش له كيس يقعد عليه وتطبخ له عدس .. اهل الصحراء يكرهون العدس .. وهاللي يسويه الاب كان احتقار للضيف والبنت كانت تلوم نفسها .. وبعد ما قلطوا النسيب طلب الاب من زوجته انها تفرش له كيس عشان ينام عليه وتعطيه لحاف قديم .. لما حل عليهم الليل راح الاب حق نسيبه وقاله روح نام في مكان ثاني .. وكان الاب مرتب فراش نظيف له نام في المكان اللي قال لزوجته تجهزه .. تغطى وسوا نفسه نايم .. بعد فتره راحت البنت عند ابوها وهي تعتقد انه زوجها .. كانت شايله له اكل طيب وقالت له انه ابوها ماعرف قيمته .. وان قيمته عندها هي كبيره .. وقالت له ان ابوها رواها انواع العذاب وانها كانت معززه مكرمه عنده .. مارد عليها ابوها وهي كانت مفتكره انه زوجها ومن التعب ما رد .. تركت الاكل عند راسه وراحت عنه ..
فاطمه: صج حكيم هالابو .. 
بوفارس: واليوم الثاني قال الاب لبنته الحين رجعي مع زوجج ولا تغضبينه وكوني مطيعه .. رجعت مع زوجها بفرح وكانت تشكي لزوجها عن حالها عند ابوها .. واليوم اللي بعده مروا عليها النسوان يباركون لها على رجعتها .. ما استقبلتهم فالبيت .. وقفت لهم عند الباب وقالت لهم ولا وحده فيكم تجي بيتي .. خربتوا علي حياتي مابي اشوف اي وحده فيكم مره ثانيه .. ومن بعدها عاشت البنت مع زوجها حياة سعيده .. 
فاطمه: بس بابا احنا زمنا غير زمنهم .. 
بوفارس: ادري .. وانا ما قولج قطعي الناس .. الا تواصلي معهم .. بس لاتسمعين من النسوان .. لانهم بيخربون عليج حياتج .. كل وحده بتقول انا زوجي يسوي لي و يوديني .. وانتي بتقولين ليش ما يوديني ويسوي لي .. لا تاخذين وتعطين معاهم في مجال حياتج .. ولاتعطينهم مجال يتدخلون في حياتج .. ولا تسمعين كلام فلانه وغيرها مو تقولج امج والله اجبريه يطلعج بيت بروحج .. ولا تقولج اختج زوجي سوا وغيره .. خلج حكيمه فكري عدل محد بينفعج الا زوجج .. لا تهدمين بيتج بيدج .. وكلام الحريم ابتعدي عنه .. 
فاطمه مبتسمه: ان شاءالله بابا .. 
بوفارس: فديت فطيم الغاليه .. 

بعد هالقعده الحلوه مع ابوها نزلوا خواتها وتعشوا كلهم الا جاسم .. الكل استغرب من عدم وجود جاسم .. وان بوفارس ما ناداه .. وطبعا فارس ما نزل يتعشى معاهم تحجج بوجود محمد ولد عمه معاه .. بعد هالعشى العائلي كلن توجهه لغرفته عشان يرتاح .. كانت الساعه 10 ونص .. ومحمد كان مع فارس فالغرفه .. 
محمد: زين انت شو اللي خلاك تسألها هالسؤال يا فروس ؟
فارس: والله مادري .. يمكن اشتطيت يوم شفت الشباب بيعرسون .. فكرت في هالشي..
محمد: بس يا فروس انت اتخذت قرارك .. وللحين ما كلمت هلك 
فارس: والله متردد يا حمود ..
محمد: لا تعلق البنت يا ريال .. انت اتخذت قرار خلاص go for it 
فارس: ان شاءالله .. بس يا حمودي اللي محيرني حزنها .. ودموعها اللي ما توقف ..
محمد: ليش ؟
فارس: مادري .. يعني مستحيل عشان سألتها عن نهايتنا بتحزن هالحزن .. 
محمد: زين انت تذكر يمكن قطيت عليها كلمه قويه ..
فارس: متأكد من كلامي .. قلت لها يا فلانه انا وانتي لين متى ؟ بس هي انصدمت وتمت ساكته .. سكرت مني بحزن .. حاولت اخليها عالخط بس اصرت تسكر .. خليتها على راحتها .. رجعت كلمتها قبل ما نام ما ردت اول مره .. بعدها بفتره اتصلت لي .. بس كانت حزينه وايد وتصيح .. كانت تصيح بصوت مسموح يا حمود .. عورت قلبي .. 
محمد: زين ما سألتها شو فيها ؟ يمكن تعبانه يمكن اهلها فيهم شي؟
فارس: اكلمها وماترد .. تخيل طول المكالمه وانا اهدي فيها وهي تصيح .. ما خذت منها لا حق ولا باطل .. 
محمد: لا حول الله .. شو الحل ؟
فارس: اي والله شو الحل .. مادري اخلي وحده من خواتي تكلمها ؟
محمد: لا تحمل .. بطيح من عين خواتك جي ..
فارس: عيل شاسوي قولي يا محمد قولي .. تعبت والله تعبت .. 
رن جوال فارس ومناف كانت المتصله .. شاف التلفون بحزن ..
محمد: رد عليها ..
فارس: خل تسكر باتصل لها ..
اتصل فارس بنماف وردت هي ميته من الصياح .. فارس خاف عليها .. 
فارس: مناف شفيج .؟
مناف: فارس الحقني يا فارس .. 
فارس: الله يخليج يا مناف اهدي شوي .. 
مناف وسط دموعها: فارس .. امي 
فارس بخوف: شو فيها امج ؟
مناف تمت تصيح و مو قادره تتكلم .. فارس كان مطول باله معاها .. انتظرها تهدى شوي وتتكلم .. 
مناف: فارس انا ماعرف شلون ابتدي الموضوع معاك .. فارس انت تدري اني احبك واموت فيك .. 
فارس تسارعت دقات قلبه مع كلام مناف ..
مناف: والله العظيم اني اموت فيك يا فارس .. 
فارس: مناف طيرتي عقلي .. قولي لي شو صاير ؟
مناف: في واحد متقدم لي ..
فارس بطل عيونه .. تم يطالع محمد و هو مو مستوعب الكلام اللي سمعه .. محمد خاف على ولد عمه .. 
فارس: مـ مـ مناف انتي تمزحين ؟
مناف بحزن: لا والله مامزح يا فارس .. ارجوك انقذني .. 
فارس بصدمه: من يكون هالشخص؟ من اهلج ؟
مناف: لا .. دكتوري فالجامعه ..
فارس: آآآه يا قلبي .. ليش يا مناف ليش ؟
مناف: والله مابيدي شي .. امس زارتنا امه .. وامي تحن علي يا فارس .. طلعني من اللي انا فيه .. 
فارس: انتي تبينه ؟ 
مناف بصراخ: انا ابيك يا فارس .. بس انت ..
فارس: زين مناف يا قلبي استهدي .. قومي صلي ركعتين واذكري ربج .. انا جايج فالطريق .. 
مناف وتشهق من الصياح: ان شاءالله حبيبي ..
سكرت مناف من فارس و سوت اللي قالها عليه .. فارس سكر التلفون وطالع محمد اللي عيونه كانت حايره تدور اجوبه على ردة فعل فارس من مكالمة مناف .. 
محمد: شسالفه ؟
فارس: في واحد متقدم لها ..
محمد انصدم .. خاف على فارس .. خاف من اللي ممكن يصير لفارس لو تم هالزواج .. 
محمد: وليش بتروح لها الحين ؟
فارس: والله مادري .. ترا الشيطان يلعب في عقلي .. شوري يقولي اخطفها واخذها بعيد عن كل الناس .. 
محمد: فروس كبر عقلك وعن الينون .. 
فارس: خلها على الله .. 
غلغل اصابعه في شعره وغمض عيونه بقوه .. قام من السرير ولبس ثوبه .. 
فارس: زين انا طالع يلا قوم ..
محمد: انت بتروح شو بتسوي ؟
فارس: والله مادري يا محمد .. بس ابي اكون حولها .. فيني غل وغضب .. 
محمد: اذكر ربك يا فارس ولا تتهور .. 
رن جوال فارس وكانت مناف المتصله .. رد عليها وطلعوا هو ومحمد من الغرفه .. 
فارس: انا جاي الحين .. لما اوصل باتصل ..
مناف: زين حبيبي ..
سكر منها و ركب السياره .. سلم على محمد وحرك .. طبعا محمد خاف على فارس .. مشى وراه بس من بعيد .. فارس انطلق بسرعة البرق لبيت مناف .. اول ما وصل اتصل لها تلفون وطلعت له .. اول ما شافها كان وده يطوقها بذراعينه .. وقف جنبها وتم يطالع عيونها الحزينه .. مناف قربت منه ونزلت راسها ..
فارس: رفعي راسج حبيبتي ..
مناف كانت منزله راسها ونزلت دموعها .. فارس رفع راسها ونزلت دمعه على يده .. حس بحزنها .. 
فارس: مناف عشاني لا تصيحين .. دموعج غاليه يالغاليه .. 
مناف بصوت مبحوح: فارس .. 
فارس غمض عيونه: يا عيون فارس انتي .. 
مناف: فارس انا ابيك انت .. 
فارس: وانا ماتصور حياتي بدونج يا قلبه .. 
مناف: مابي الدكتور .. وامي من امس وهي تحاول تقنعني ..
فارس: من وين يعرفونكم ؟
مناف: هالدكتور عندنا فالجامعه .. انا ماخذه عنده مقرر ..
فارس: يا قلبي يا مناف .. لا تزعلين نفسج يا قلبه .. كل شي بيكون بخير .. 
مناف: ماقدر انام اليل من كثر التفكير .. وكل شي جى مره وحده .. يوم انك سألتني ذاك اليوم انصدمت واليوم اللي بعده تدخل امه علينا .. آآآه يا فارس تعبت .. 
فارس: سمالله عليج يا قلب فارس انتي ..
فتح باب السياره وطلع علبة الكلينكس .. خذ الكلينكس ومسح دموعها .. 
فارس: تعالي قعدي هني حياتي .. 
ركبت السياره وفارس كان واقف مواجهها .. تم يهديها و يطمنها .. تم معاها تقريبا ساعه و شوي .. مناف حست بالراحه شوي .. هدت و ما قامت تصيح .. 
فارس: حياتي ..
مناف ابتسمت: قول حبيبي ..
فارس: انتي لا تكدرين خاطرج حبيبتي .. 
مناف بحزن: بس يا فارس انا ماحبه .. انا احبك انت ..
فارس كان يسمع كلام مناف وقلبه يتقطع عليها .. 
فارس: وانا اموت فيج يا مناف و ربي اني اموت فيج .. بس انتي لا تكدرين خاطرج .. ان شاءالله بتنحل هالمشكله .. 
مناف تنفست بعمق: فديت قلبك .. زين انا لازم اروح داخل .. 
فارس: زين حبيبتي .. انا باتصل فيج الحين .. 
مناف: زين .. 
مدت يدها لفارس عشان تنزل من السياره .. فارس مسك يدها بحنان وتم يطالع عيونها بشوق .. مناف انحرجت ونزلت راسها .. بعد ما نزلت حاولت انها تبطل يدها من يد فارس بس ما قدرت .. 
مناف: فارس ..
فارس هيمان: يا قلب فارس انتي ..
مناف: يدي .. 
فارس ابتسم: فديت يدج والله .. زين حبيبتي باتصل وردي ..
مناف: ان شاءالله ..
فارس كان يراقب مناف وهي داخله البيت لين سكرت الباب .. خذ نفس وركب السياره .. اتصل لها وردت عليه على طول .. 
فارس: هلا حياتي ..
مناف: طلعت من فريجنا ؟
فارس: لا توني .. الحين انا نهاية فريجكم المظلم .. 
مناف: شنسوي مافي كهربه ..
فارس: الله يعينكم .. 
تم فارس طول الدرب يسوق بهدوء ويكلم مناف .. كان يسولف معاها سوالف عاديه عشان ينسيها حزنها .. لما قرب من البيت استأذن منها ونزل البيت .. كان متضايق من الموضوع كله .. محمد رجع البيت بعد ما فارس طلع من بيت مناف .. تطمن عليه وراح البيت .. اما فارس المسكين دخل غرفته وهو مو على بعضه .. حذف نفسه على السرير .. غمض عيونه وتخيل مناف بالفستان الابيض والدكتور واقف جنبها .. فتح عيونه بخوف وقام من السرير .. تم يدور فالغرفه مو عارف شو يسوي .. كانت الساعه 12 ونص .. بدل ملابسه وراح البحر .. ملجأه الوحيد البحر .. صف على السيف ونزل .. تم يتمشى على السيف والموج يداعب ريوله .. كان يفكر في مناف و حزين على الوضع اللي هم فيه .. 
فارس " انا تاخرت ولا شلون ؟ هل مناف ضاعت من يدي ؟ مناف حبيبة قلبي تتزوج غيري .. لا مايصير مناف لي انا وانا لها .. مناف الرقيقه الخلوقه الحنونه .. فديت عيونها فديت جمالها .. والله احبها هالبنت .. مناف بعيوني اجمل من خلق ربي .. مناف اللي خذت قلبي فديتها .. يا رب لاتحرمني منها " .. قعد على صخره على السيف وتم يتأمل موج البحر .. نور القمر منعكس على امواج البحر الهاديه .. نسمات الهوا الدافيه تمر على فارس وتطفي النار اللي بقلبه .. فارس كان محتار ونفسيته تعبت .. كان يفكر في مناف ومستقبله معها .. خاف انه تضيع من يده .. مابيده شي يمنع زواج مناف من الدكتور حامد .. القرار بيد مناف .. وهي اللي بتحدد مصرها ومصير فارس معاها .. وفارس خايف ان امها تضغط عليها او تجبرها .. مرر اصابعه في شعره وغمض عيونه .. خذ نفس عميق وطلعه من صدره بقوه .. حضن ركبته لصدره وتم يتأمل موج البحر الهادي .. تم فارس على حاله .. اما مناف المسكينه بعد ما سكر عنها فارس .. رجعت تصيح بحزن .. خذت اللحاف اللي عطاها اياه فارس من قبل وحضنته .. تمت تشم ريحته و دموعها بللته .. 
مناف" آه يا فارس .. ما تخيل حياتي من دونك .. والدكتور حامد شيبي ذي بعد .. طلع هيمان .. آآه يا قلبي عليك يا فارس .. انا ادري انك تكابر .. الحزن والخوف شفتهم بعيونك .. يا قلبك يا فارس .. ماعرفت الدنيا الا يوم عرفتك .. ما حبيت الحياه الا يوم عرفتك .. فديت قلبك يا فارس .. مستحيل اعيش بدونك .. ان شاءالله امي ماتضغط علي زود .. حياتي فارس وبس .. ومستحيل حد ياخذ مكانه " 
مناف وفارس تموا على هالحال تقريبا اسبوع .. كل واحد يفكر فالثاني وخايفين من النهايه المره .. 
.................


بعد هالاسبوع المليء بالاحداث حانت لحظة الصفر لهنادي .. بكره العرس .. وهنادي كانت متوتره .. اما نواف فكان طاير من الفرحه وده الوقت يطير بسرعه .. 
نواف " الله متى يجي بكره ونجتمع انا وهنادي تحت سقف واحد .. الله يقدرني واسعدها " .. 
طبعا اهل نواف واهل هنادي كانوا مشغولين بتجهيزات العرس .. فاطمه واهلها ساعدوا بيت يوسف .. بوفارس قام فيهم .. والبنات كانوا طول اليوم عندهم .. ومحد مستانس كثر يوسف وفاطمه .. عاد يوسف كل شوي يسوي نفسه ما يدري ان في حد فالصاله ويدخل على فاطمه وهي ماتدري .. 
يوسف وقف عند الباب: اموت في هالجمال والله .. 
فاطمه انحرجت ولبست شيلتها ..
يوسف قرب منها: افا انا ريلج .. ليش لابسه الشيله ؟
فاطمه منحرجه: خوفتني .. 
يوسف قرب منها زياده: شكثر خوفتج ؟
فاطمه ابتعدت: يوسف .. 
يوسف حط يده على كتفها وقرب ويهه من ويها ..
يوسف: ليش ابتعد ؟
فاطمه بتوتر: يوسف الله يخليك ابتعد .. 
يوسف: فديت انفاسج ..
فاطمه حطت يدها على صدره ودزته .. بس يوسف تم واقف مكانه .. 
يوسف: فديت يدج .. مسك يدها وباسها ..
فاطمه ماتت من الخجل .. نزلت راسها مستسلمه ليوسف .. دخلت عليهم الجوهره وهم على هالوضعيه .. يوسف ماسك يد فاطمه ومقرب منها .. وفاطمه منزله راسها بخجل .. فاطمه انتبهت لوجود الجوهره .. الجوهره على طول طلعت .. فاطمه كانت شوي وتصيح .. 
يوسف: شفيج حبيبتي ؟
فاطمه: اختك دخلت ..
يوسف التفت صوب الباب .. ما لقى حد ..
يوسف: وينها ؟
فاطمه: راحت .. يوسف الله يخليك ابتعد .. 
يوسف ابتسم لها: ان شاءالله حبيبتي .. 
ابتعد عنها خطوتين .. ابتسم لها وطلع من الصاله .. فاطمه حذفت نفسها على الكرسي وغطت ويها بيدينها .. كانت منحرجه و متوتره بنفس الوقت .. 
فاطمه " يا ويلي شافتنا الجوهره .. الله يغربلك يا يوسف .. وين اودي ويهي من الجوهره؟ " تمت تفكر وهي منحرجه .. لبست شيلتها وطلعت من الصاله .. راحت فوق عند االبنات وهي راكبه الدري طلع يوسف في ويها مره ثانيه .. 
يوسف وقف لها متخصر: هااا ..
فاطمه بطلت عيونها: يا ربي .. 
يوسف: هههههه .. قرب منها بسرعه وباسها على خدها ونزل ..
فاطمه انصدمت و تمت واقفه مكانها .. اما يوسف نزل وهو فرحان .. بسرعه راحت غرفة هنادي قبل ما يصيدها يوسف مره ثانيه ..
فاطمه " والله ان يوسف مينون " .. دخلت عليهم وتلاقت عيونها بعيون الجوهره .. انحرجت ونزلت راسها .. الجوهره ابتسمت ونزلت راسها .. تذكرت شكل يوسف وفاطمه فالصاله ..
الجوهره " الله يسعدك بفاطمه يا يوسف .. والله انكم عصافير وتجنون " 
فاطمه قعدت جنب ايمان .. والبنات كانوا يرتبون مع هنادي شنطتها .. 
مريم: خلاص يا هنادي .. الليله اخر ليله لج في هالغرفه ..
هنادي مبتسمه: اي والله ..
الجوهره: عيل بيتمون الشباب بروحهم .. الله يستر شبيسون بدونا ؟
هنادي: شكلهم بيخبصون الدنيا .. 
الكل: هههههههه 
الجوهره: يوسف ريال .. و يعرف يطبخ بعد ..
هنادي: من قدج يا فاطمه .. 
ايمان: عيل راحات .. والله شي 
الجوهره: يوسف نفسه فالاكل عجيب .. 
مريم: حالتكم صعبه .. المفروض نقول عكس هالكلام ..
الكل: ههههههه 
ايمان: مب زين عليكم هالكلام ..
الكل التفت على ايمان .. 
ايمان: شو فيكم .. اقصد مب زين عليكم تطرون الاكل .. جوعتونا .. يلا عاد غدونا يا جماعه ..
الكل: ههههههه 
فاطمه: انتي ويهج لوح ..
ايمان: شوفي .. قولي اللي تقولينه ما يهمني .. انا وحده ابي اكل ..
الجوهره: فديت عمرج حاضرين لج .. الحين بنزل اجهز الغدا .. 
مريم: بنزل معاج .. 
الجوهره بخبث: مب نازله معانا فطومه ..
فاطمه طالعت الجوهره وابتسمت .. 
الجوهره: انا اقول لو تبين تنزلين معانا ..
الجوهره وفاطمه: هههههه 
البنات تموا يطالعونهم بحيره .. 
ايمان: ليش تضحكون ؟
فاطمه: ما فينا شي ..
الجوهره: انتي جوعانه صح؟
ايمان: اي ..
الجوهره: الحين بنروح نجهز الغدا .. 
الكل: هههههه .. 
نزلت الجوهره و وراها مريم .. راحوا المطبخ يجهزون الغدا .. البنات كملوا ترتيب الشنط مع هنادي .. وايمان كانت تسولف معاهم وذبحتهم من الضحك .. 
هنادي: دمج عسل يا ايمان ..
ايمان: احم احم .. هاي الناس اللي تقدر ..
فاطمه: خفي علينا ..
هنادي: هههههه ..
ايمان: سمعي هالسالفه .. صارت لي الكورس اللي طاف .. 
هنادي باهتمام: زين .. 
ايمان: تعرفين بداية الصيف والشمس كانت تصلخ الواحد .. كنت اغطي ويهي وانا رايحه عند السياره ..
هنادي: انتي تتغطين لما تطلعين ؟
ايمان: لا .. المهم .. عاد ذاك اليوم الشمس ضاربه في عيوني .. لبست عبايتي وبسرعه رحت اشوف الدريول جى ولا لأ .. لمحت السياره وانا رافعه الشيله شوي عن ويهي .. ورجعت خذت شنطتي وتوكلت .. كملت دربي لين السياره .. انا العاده لما امشي بروحي اسولف .. 
هنادي: ها .. تسولفين ؟ بروحج ؟!
ايمان: اي .. 
فاطمه: اختي عندها هالمشكله من يوم هي صغيره ..
ايمان: المهم .. وانا ماشيه كنت اقول شو هالحر والشمس اللي تحرقص .. وصلت لين السياره .. فتحت باب السياره وركبت .. نزلت الشيله عن ويهي وانا اسولف وكنت اقول .. يا زين البروده والله .. وفجأه سكت .. اشوف السياره فيها شي غريب .. لون السيتات مو مثل اللي اشوفها كل يوم .. رفعت راسي اشوف الدريول .. ويا ويل حالي .. طلع مو دريولنا ولا السياره سيارتنا .. والمصيبه انه ساكت ولا تحرك .. انقطع ويهي .. نزلت من السياره وحالتي حاله .. رجعت ادراجي للمدرسه .. و الربع يسألوني ليش رجعتي .. عاد خفت ينتفون ريشي اعرفهم .. قلت لهم نسيت كتابي فالصف .. سويت نفسي رايحه الصف ورجعت .. رحت شيكت عند الباب وشفت السياره بس تأكدت انها سيارتنا والدريول دريولنا .. والله مانسى هالموقف كلش .. ومن يومها وانا حاطه نيشان على الجامه عشان ما تتكر الحركه 
هنادي وفاطمه ماتوا من الضحك .. 
ايمان: على فكره انا توني فضحت سري لكم .. هالسر محد يدري عنه .. 
هنادي: هههههه .. شلون مانتبهتي للسياره ؟
ايمان: اقولج تشبه سيارتنا .. تقولين اختها ..
الكل: هههههههههه
دخلت مريم على البنات وشافتهم ميتين من الضحك .. 
مريم: بسكم ضحك .. يلا الغدا جاهز ..
البنات: ان شاءالله .. 
نزلوا ورا بعض .. واخرهم كانت فاطمه .. دخلوا المطعم ولقوا السفره جاهزه .. دخلت الجوهره ونادت فاطمه ..
الجوهره: فطومه حبيبتي تعالي شوي ..
فاطمه منحرجه: ان شاءالله .. 
راحت فاطمه ورا الجوهره .. دخلوا الميلس ويوسف كان هناك ينتظر فاطمه .. اول ما شافته فاطمه مشت ببطئ وانحرجت ..
الجوهره مبتسمه: وصلت لك الامانه يا يوسف .. سليمه وما عليها شر ..
يوسف مبتسم: تسلمين اختي ..
فاطمه بهمس: اوريج يا جوجو ..
الجوهره ضحكت وهي طالعه .. 
فاطمه تمت واقفه مكانها .. ناداها يوسف تقعد جنبه .. مشت ناحيته بخطوات متقاربه وبطيئه .. اول ما قربت قام وقف لها ..
يوسف: قعدي فديتج .. 
قعدت فاطمه وقعد يوسف جنبها .. مسك يدها وتم يناظر عيونها .. فاطمه كانت منزله راسها ..
يوسف: شفيج حبيبتي ؟
فاطمه: ما فيني شي .. بس غلط اللي يصير يا يوسف ؟
يوسف عقد حواجبه: شلون غلط ؟
فاطمه: يعني كل شوي تشوفني ..
يوسف ابتسم: كيفي ..
فاطمه التفتت عليه: شو كيفك بعد ؟
يوسف: بيتنا وكيفي .. في بتيكم انتي كيفج .. 
فاطمه: هههههه .. بايخ ..
يوسف: اموت فالضحكه والله .. زين فطومتي جوعان ؟
فاطمه: زين خل اقوم اجيب لك غدا ..
يوسف: بس بشرط ..
فاطمه: شو شرطك ؟
يوسف: انتي تغديني ..
فاطمه ويها صار احمر .. 
يوسف: لو ما غديتيني ما راح احط لقمه في حلجي ..
فاطمه ابتسمت: ان شاءالله ..
يوسف: اموت فيج والله ..
فاطمه بسرعه قامت عنه وطلعت من الميلس .. راحت صوب البنات وقالت للجوهره انها تبي تجهز الغدا ليوسف عاد الجوهره كانت وايد فرحانه بفاطمه .. راحت معاها المطبخ وجهزوا الغدا .. راحت الميلس ولقت يوسف شبه منسدح على الكرسي ومغمض عيونه .. كان شكله روعه بالنسبه لفاطمه .. قربت وحطت الاكل على الطاوله .. 
فاطمه: يوسف ..
يوسف فتح عيونه مبتسم: عيون يوسف انتي ..
فاطمه مبتسمه: تبي اتكل على الطاوله ولا على الارض .؟
يوسف: ابي اكل عالارض ..
فاطمه: ان شاءالله .. نزلت الاكل على الارض .. 
قعدت جدام السفره .. ونزل يوسف وقعد جنبها .. كان وايد مقرب منها .. فاطمه حست بالتوتر ويوسف كان مستانس انه يلعوزها .. 
يوسف: يلا حبيبتي ابي اكل من ايدج ..
فاطمه بلعة ريقها بصعوبه وابتسمت ليوسف .. مدت يدها للصحن وخذت لقمه بيدها .. قربت يدها من حلج يوسف .. فتح حلجه وحطت له اللقمه .. يوسف كان مستمتع وياكل بنفس .. اما فاطمه خف توترها وكانت مستمتعه انها تاكل يوسف وبيدها .. بعد ما شبع يوسف قام يغسل .. وقامت وراه فاطمه .. غسلوا يدهم ورجعوا الميلس .. فاطمه قامت تشيل السفره ..
يوسف: نادي الخدامه تشلها ..
فاطمه: لا عادي يوسف ..
يوسف: ما عليج .. نادي الخدامه تشلها .. وممكن تسوين لي شاي ..
فاطمه مبتسمه: من عيوني ..
يوسف: اموت في عيونها والله .. 
ابتسمت له فاطمه بخجل وطلعت من الميلس .. يوسف حط ريل على ريل وابتسم ..
يوسف " والله فديت فاطمه .. شيخة البنات محد يسواها " .. 
راحت فاطمه تسوي شاي ليوسف .. دخلوا عليها البنات .. 
مريم: تدربين من الحين ..
هنادي: لازم تعرف مكان السكر والغوري والشاي .. 
الجوهره: اي لازم تاخذ كورس عندنا عشان تاخذ على المكان شوي ..
ايمان: جنكم قطعتوها ..
الكل: ههههه ..
فاطمه ويها صار احمر .. خذت كوبين الشاي وطلعت من غير ماترد عليهم .. 
مريم: لا ومسويه ثنين بعد ..
هنادي: والله حركات .. خل اتعلم منها ..
الجوهره: كلنا نتعلم منها ..
الكل: هههههههه ..
فاطمه دخلت الميلس على يوسف وهي زعلانه .. يوسف اول ما شافه دخله قام وراح صوبها ..
.............



يوسف يتفحص ويه فاطمه: شفيها زعلانه حبيبتي ؟
فاطمه بدلع: لعوزوني البنات .. 
يوسف: فديتها اللي لعوزوها البنات .. ما عليج منهم .. هم بس محترين من جمالج .. 
فاطمه ابتسمت بدلع: يعني .. 
يوسف: اموت فالدلع والله .. 
فاطمه صدت عنه وراحت صوب الكرسي .. حطت الشاي على الطاوله وراح يوسف وقعد جنبها .. شربوا الشاي وتموا يسولفون .. يوسف حط راسه وقيل شوي .. فاطمه غطته وطلعت عنه راحت عند البنات .. تموا البنات لين المغرب .. بعد ما خلصوا شغلهم راحوا البيت .. وهم فالسياره ..
فاطمه: ممممم .. زين خواتي اللي صار اليوم لا تقولونه حق حد لو سمحتوا ..
ايمان: ان شاءالله ..
مريم: شو فيها يعني ؟
فاطمه: بينقدون علي .. بيقولون توها مالجه وماخذه راحتها ..
مريم: والله انتي ماتسوين شي غلط .. ويوسف ريلج ..
فاطمه: ادري .. بس تعرفين الناس ..
ايمان: والله انا بعد اشوف ان ما فيها شي .. 
فاطمه: بس اللي اقصده ان الناس بتتكلم وبتقول هاي توها معرسه وماخذه راحتها ..
مريم: شفيها يعني .. من حقج 
فاطمه: عالعموم انا افضل محد يدري ..
البنات: اوكي ..
وصلوا البيت و كلن توجه لغرفته .. فارس كان قاعد بروحه فالصاله .. رن تلفون البيت ورد عليه ..
فارس: السلام عليكم ..
الريم"فديت هالصوت": عليكم السلام ..
فارس: هلا الريم شحالج ؟
الريم بخجل: بخير والحمدلله " من سمعت حسك ردت فيني الروح" ..
فارس: شو اللي تامرين عليه ؟
الريم: ما يامر عليك العدو ..
فارس استغرب وتم ساكت ينتظرها تكمل كلامها .. 
الريم انحرجت: ممكن اكلم مريم ؟
فارس: ان شاءالله .. سكري واتصلي مره ثانيه وبخليهم يشلونه من فوق ..
الريم: زين ..
فارس: مع السلامه ..
الريم بنعومه: الله يحفظك .. " فديته والله " ..
فارس سكر وهو مستغرب " شو فيها الريم تتميع معاي؟" .. راح صوب الدري ونادا على مريم ..
فارس: مريم .. مرايم ..
مريم طلعت من الغرفه: هلا فارس ..
فارس: فديتج بتتصلج الريم بنت عمي .. شلوا التلفون من عندكم ..
مريم: ان شاءالله ..
رجع فارس الصاله وتم يطالع التفزيون .. اتصل في محمد ولد عمه ..
محمد: حياتي انته ..
فارس: انت وين ؟
محمد: فروس .. ليش صاير جي ؟
فارس: والله مالي خلق شي ..
محمد: لا حول ولا قوة الا بالله .. زين ما صارت اي تطورات على الموضوع ..
فارس: لا للحين .. بس تقول ان امها تحاول تقنعها ..
محمد: الله يستر .. 
فارس: انت وين ؟
محمد: قريب بيتكم ..
فارس: زين انتظرك فالصاله ..
محمد: خير ان شاءالله .. 
سكر فارس من محمد وراح جاب له ماي من الثلاجه ورجع .. اول مادخل الصاله شاف محمد قاعد ويتعبث بجواله ..
فارس: متى وصلت يالساحر ؟
محمد مبتسم: هههههه .. يوم كلمتني انا كنت في الحوش ..
فارس: اللي يكذب خشمه يصير طويل ..
محمد: ههههه .. اموت في خفة دمك .. 
فارس: يا خفة دمي ..
محمد وفارس: هههههه 
محمد: شحالك يالغالي ؟
فارس: والله على حطت يدك ..
محمد: اي تطورات ؟
فارس: لا للحين .. يبقى الحال على ما هو عليه ..
محمد ضرب فارس على كتفه ..
محمد بعبط: والله و تستخف دمك بعد ..
فارس: وجع قطيت كتفي .. حشى مب يدك عليك .. هاي لوح ..
محمد: ههههههه .. 
فارس: شو اخبار زوجتك مع الحمل ؟
محمد: والله الحمدلله .. لين الحين تمام .. 
فارس: الله يسهل عليها ..
محمد: الله يسلمك يا بونايف .. وعقبال ما تحمل مدامك ..
فارس ابتسم بتفائل: ان شاءالله ..
محمد: تعال مادريت ..
فارس باهتمام: شو ؟
محمد: تدري ان جسوم وسلطانو معاقبين صار لهم اسبوع تقريبا ..
فارس: ههههههههه .. ليش ؟ ومن اللي معاقبهم ؟
محمد: عمي ..
فارس: ابوي! .. ليش ؟
محمد: ضاربين ولد جيرانكم والظاهر تولوه صح ..
فارس: كفو عليهم ..
محمد: الابو جى اشتكي عند عمي .. وعمي سنعهم ..
فارس: ههههه .. حليله ابوي يبي يسوي نفسه شديد ..
محمد: هههههه .. تحس ما يركب عليه ..
فارس: كلش ..
محمد: تدري شو مسوي فيهم .. حارمهم من الطلعات .. وماخذ عنهم البلاي ستيشن .. والافلام وتلفوناتهم ..
فارس: والله شديد بوفارس ..
محمد: عيل شلون .. 
فارس: عمي يدري!
محمد: لا ما يدري .. انت تعرف لو درى ابوي شو بيصير في سلطون ..
فارس: وانا اقول هالعقاب الخفيف بس من بوفارس ..
محمد: بوفارس مرهف المشاعر والاحاسيس ..
فارس: يااااا قلبي ..
محمد وفارس: هههههههه ..
تموا مع بعض لين أذن العشاء .. طلعوا المسيد مع بعض .. وبعدين راحوا القهوه .. 
................


مريم وخالد كانوا عايشين جو غير جو فارس ومحمد .. 
خالد: مرايم ..
مريم: هلا فديتك ..
خالد: متى يجي الا سبوع الجاي .. ما فيني صبر ..
مريم: ههههه ..
خالد: تضحكين .. اقطع يدي اذا انتي مو متلهفه علي موت ..
مريم: حالتك صعبه بالواثق ..
خالد: هههههه .. 
مريم: انت جهزت حق السفر ؟
خالد: اي الحمدلله اكدت الحجوزات الاسبوع اللي فات .. ودفعت لهم نص المبلغ .. واخر الاسبوع بروح ادفع باقي المبلغ ..
مريم:اها .. عيل باريس ..
خالد: هذاي بلاد العاشقين .. و بعد بنروح سويسرا بالسياره ..
مريم: واااو .. 
خالد: الوقت اللي بنروح له بيكون في كرنفال في سويسرا ..
مريم: فديتك يا خالد .. 
خالد مبتسم: حاضرين لج الغاليه .. 
مريم: زين فديتك انا بخليك الحين ..
خالد: يالزطيه ..
مريم: خالد حبيبي تذكر اتفاقنا ..
خالد يستعبط: اي اتفاق ؟
مريم: انا قلت لك قبل العرس بشهر ما بنشوف بعض .. ومكالماتنا تكون قليله صح ولا لأ ..
خالد باحباط: اي صح .. 
مريم: زين عيل حبيبي خل اروح ارتاح شوي .. 
خالد مستسلم: زين يا حبيبتي .. 
مريم: اقعدك الساعه كم بكره ؟
خالد: بقوم بروحي ..
مريم بخوف: ليش؟ ليكون زعلان مني خالد ؟
خالد: ههههه .. لا حبيبتي .. بس ماخذ اجازه من بداية الاسبوع لين شهر ..
مريم تنفست براحه: اهااا .. زين عيل فديتك ..
خالد: الله يحفظج حياتي ..
مريم: مع السلامه ..
سكرت من خالد اللي كان شوي ويصيح ..
خالد " عليها قوانين بعد .. اي والله ما كلمها وايد وقبل العرس بشهر ماشوفها .. والله حاله " .. 

اليوم هو يوم نواف وهنادي .. خوات فارس راحوا بيت يوسف من الصبح .. رتبوا اغراضهم مع هنادي والجوهره .. وبعدين راحوا الفندق .. وطبعا يوسف ما يتوب عن حركاته .. جنن فاطمه من كثر ما يناديها .. كانوا فالفندق ويوسف كل شوي يتصل لها يسوي نفسه يبي شي عشان تطلع له ويشوفها .. فاطمه كانت مستخفه على حركات يوسف بس منحرجه منه في نفس الوقت .. اتصل لها يوسف ..
يوسف: حبيبتي الحلوه ..
فاطمه مبتسمه: هلا ..
يوسف: تعالي شوي ابيج ..
فاطمه: ان شاءالله ..
سكرت منه وطلعت له عند باب الغرفه .. 
يوسف: هلا حبيبتي ..
فاطمه: هلا ..
يوسف: عاد تصدقين اني عطشان وابي ماي بارد ..
فاطمه: مو مصدقتك بس بجيب لك ماي .. 
يوسف: هههههه 
رجعت فاطمه الغرفه وخذت قرشة ماي وطلعت عند يوسف .. مدت يدها له وهي مبتسمه ..
فاطمه: تفضل .. 
يوسف: دام فضلج يا زوجتي الغاليه .. 
فاطمه طالعت يوسف وهي مبتسمه .. شرب الماي وتم يطالعها بوناسه .. مدت يدها بتاخذ قرشة الماي ويوسف مسك يدها وضغط عليها بقوه ..
يوسف: اموت في عيونج .. 
فاطمه: يوسف احنا فالممر بطل يدي .. ابي ارجع داخل ..
يوسف مبتسم: ان شاءالله .. بس انتبهي لتلفونج ..
فاطمه وهي داخله: هههههه .. زين ..
دخلت وسكرت الباب وراها وهي تضحك على يوسف .. اما يوسف كان طاير من الوناسه .. البنات تمكيجوا ولبسوا وضبطوا اعمارهم قبل ما ينزلون القاعه .. كلهم نزلوا الا مريم اللي تمت مع هنادي .. الجوهره وباقي البنات راحوا يستقبلون الضيوف فالقاعه .. دخلت ام فارس وشافت بناتها عند الباب وخافت عليهم من عيون الناس .. 
ام فارس: الله يحفظكم يا بنات ..
فاطمه: الله يسلمج يمه .. ايماني ودي امي عند الطاوله ..
ايمان: ان شاءالله .. 
راحت ام فارس مع ايمان عند الطاوله .. رجعت ايمان عند البنات .. وصلت مرت عمهم ومعاها الريم وساره .. الساعه 9 ونص امتلت القاعه بالمعازيم .. الاغاني والوناسه شلوا القاعه .. كانت اللمسات الاخيره تنضاف لهنادي قبل ما تنزل .. 
هنادي: وااااي متوتره يا مريم ..
مريم: فديت قلبج يا هنوده .. اقري المعوذات وسمي بالرحمن .. 
هنادي: ان شاءالله .. 
مريم راحت بعيد عن هنادي خلتها تختلي بنفسها شوي .. وقفت مريم على البلكونه وكانت تشوف البلاد من فوق وهي مبتسمه .. اتصلت بخالد ..
خالد: هلا حبيبتي ؟
مريم: شو اخبارك فديتك ؟
خالد: الحمدلله .. وين انتي ؟
مريم: انا فوق فالغرفه مع العروس ..
خالد: اها .. الله يعطيج العافيه ..
مريم: الله يعافيك حبيبي .. وانت وين ؟
خالد: انا في عرس الريايل .. زين مرايم حبيبتي ..
مريم ابتسمت: هلا حياتي ..
خالد: زين ما يصير اشوفج ؟
مريم: نو نو نو ..
خالد: راسج يابس ..
مريم وخالد: هههههههه
اتصلت الجوهره على الخط الثاني .. 
مريم: خالد فديتك متصلين لي البنات من القاعه .. الحين بينزلون العروس ..
خالد: خلاص حبيبتي .. بس ما وصيج تغطي عدل .. 
مريم: ان شاءالله حبيبي اصلا انا بنزل قبل العروس .. اختها واخوها وخالها بينزلونها ..
خالد: زين تبيني اجي انزل معاج لين القاعه .؟
مريم: زين خل اشوف البنات شو يبون ..
خالد: ههههههه .. شريره 
مريم: ههههه .. يلا مع السلامه حبيبي ..
خالد: الله يحفظج .. 
سكرت من خالد واتصلت في الجوهره .. 
مريم: هلا جوهره ..
الجوهره: هلا مرايم .. هنوده جاهزه ؟
مريم: اي جاهزه ..
الجوهره: زين الحين خالي واخوي بيجون الغرفه .. 
مريم: خلاص عيل انا بانزل القاعه الحين ..
الجوهره: زين حبيبتي .. 
سكرت من الجوهره وراحت صوب هنادي المتوتره ..
مريم: هنوده انا بالبس عبايتي وبنزل القاعه .. خالج واخوج بيجون بنزلونج .. 
هنادي: زين حبيبتي .. مشكوره يا مرايم .. ما قصرتي .. ياعلني اخدمج في عرسج ..
مريم: فديت عمرج حبيبتي ..
سلمان طق الباب .. 
مريم: زين خل البس وانزل ..
هنادي: زين حبيبتي .. لحظه شوي خالي ..
مريم لبست وراحت صوب الباب ..
هنادي: خالي درب البنت بتمر .. 
سلمان: ان شاءالله .. 
سلمان و يوسف وقفوا يسار الباب .. وماعطين الباب ظهرورهم .. مريم طلعت بسرعه وراحت صوب المصعد .. سلمان دخل على هنادي و وراه يوسف .. سلمان اول ما شاف هنادي خنقته العبره حس انه بيصيح .. كان يشوف اخته لولوه في هنادي ..
سلمان " الله يرحمج يا لولوه " .. 
يوسف مبتسم: يه يه يه .. كل هالزين حق نواف .. والله انه محظوظ .. 
هنادي ابتسمت بخجل: يوسف ..
سلمان: لو مو بنت اختي كنت خطفتج .. 
يوسف: الله يرحم ايام بوالشباب ..
الكل: ههههههه .. 
سلمان: ها يبه جاهزه .. 
هنادي: اي ..
سلمان: زين يلا تغطي عشان نروح صوب القاعه .. يوسف اسبقنا جيب المصعد ..
يوسف: ان شاءالله ..
طلع يوسف صوب المصاعد .. اما سلمان ساعد هنادي عشان تتغطى .. طلعوا من الغرفه وهو ماسك يدها .. راحوا صوب المصاعد ويوسف كان ينتظرهم .. نزلوا للقاعه وهنادي حسة برهبة الموقف .. كانت تتنفس بتوتر وقلق .. يوسف اتصل فالجوهره عشان تستلم اختها وادخلها القاعه .. طلعت الجوهره وهي مبتسمه لاختها .. 
سلمان: يه يه يه .. شهالزين يا جوجو ..
الجوهره: شنسوي يا خالي ..
يوسف: يا ويل حالكم يالنسايب ..
الجوهره: بايخ يوسف ..
الكل: هههههه ..
سلمان: زين احنا بنروح عند الباب عشان المعرس بيوصل بعد شوي .. انتبهي للتلفون ..
الجوهره: ان شاءالله .. 
راحوا الشباب وطلعوا فاطمه و مريم عند هنادي .. دخلت هنادي على موسيقى هاديه وكل الانظار متجهه لها .. كانت نجمة الحفل بجمالها .. قعدت على الكوشه و البنات قاموا يرقصون جدامها من فرحتهم .. والكل راح يسلم عليها ويبارك لها .. بعد حوالي ساعه الا ربع .. دخل المعرس .. سلمان ويوسف دخلوا نواف .. راحوا صوب الكوشه وهنادي وقفت وهي منزله راسها .. قرب منها يوسف ورفع الطرحه عن ويها وباسها على جبهتها .. هنادي ماتت من الخجل .. وقف يوسف جنب هنادي و الجوهره وقفت جنب يوسف وتصورت معاهم .. وبعدين انضم لهم سلمان واخذت لهم لقطه عائليه حلوه .. 
يوسف: نادي لي فاطمه ..
الجوهره: اعتق هالبنت ..
يوسف: ههههه .. ابي ياخذون لي لقطه معاها ..
الجوهره: اها .. قول جي .. والله انك عيار جننت االبنت
يوسف: ههههه 
راحت صوب وفاطمه .. 
الجوهره: المينون اخوي يبي يتصور معاج ..
فاطمه: استحي جدام الناس .. قولي له بعد ما يطلعون المعاريس بنتصور ..
الجوهره: زين حبيبتي ..
راحت صوب يوسف وقالت له هالكلام ..
يوسف: اخ منها .. بس قولي لها يا ويلها لو ما جات تتصور معاي ..
الجوهره: ههههه .. زين ..
سلمان اشر ليوسف عشان يطلعون .. طلعوا من القاعه وراحوا حق الشباب عند باب الفندق .. 
فاضل: نذاله ..
يوسف: لا فاتك بصراحه ..
علي: حرام تسوي باخوي جي يا يوسف .. ما بينام الليله ..
الكل: هههههه 
عبدالعزيز: من احلاهم يا بوخليفه ؟
خالد: عيب ..
فاضل: بس تكلم المطوع ..
علي ويوسف: ههههههه 
خالد: فضول اصطلب ..
فاضل: ان شاءالله طال عمرك .. 
فارس: مبروكين يا سلمان .. الله يهنيهم ..
سلمان: الله يبارك فيك .. والفال لك ..
فارس ابتسم ..
محمد: مبروك يا سلمان ..
سلمان: الله يبارك فيك .. 
سلمان خذ فارس بعيد شوي عن الشباب .. 
سلمان: عسى ماشر يا فارس .؟
فارس مبتسم: ما شر الغالي ..
سلمان: اشوفك دوم شارد وتفكر .. ليكون تحب ..
فارس اكتفى بابتسامه .. 
سلمان: الله يوفقك .. وتمسك برايك ولا تخلي شي يفرق بينكم ..
فارس: جزاك الله خير ..
في القاعه نواف وهنادي قعدوا شوي وتصورا على الكوشه وبعدين طلعوا .. وهم طالعين زفوهم الحريم لين بابا القاعه .. ويوسف كان مرتز يبي فاطمه .. الجوهره ويوسف وصلوا هنادي ونواف للغرفه فوق .. يوسف كان يحن على الجوهره عشان فاطمه ..
الجوهره: والله انك اذيه يالمينون ..
يوسف: زين ابي اتصور معاها يلا وينها ..
الجوهره: تاكل القلب .. اصبر خل ادق لها .. هاي اذا سمعته ..
يوسف: اوهوووو..
الجوهره: تعالي يا فطيم ..
فاطمه: وين ؟
الجوهره: تعالي شوي برا القاعه عشان تتصورين مع بهي الطله ريلج ..
فاطمه: ههههه .. زين ..
طلعت فاطمه من القاعه وراحت صوب الممر عشان تتصور مع يوسف .. 
عبدالعزيز شاف توأمه وراح صوبها ..
عبدالعزيز: وين رايح يا حلو ..
فاطمه خافت: عزيز خوفتني ..
عبدالعزيز مبتسم: هههههه .. سمالله عليج .. وين رايحه؟
فاطمه: عند يوسف .. 
عبدالعزيز: لا ما تروحين .. 
فاطمه باستغراب: ليش ؟
عبدالعزيز: بتذبحين الريال بهالحلاوه .. 
فاطمه: ههههه .. 
عبدالعزيز: زين ما يصير اتصور معاج ؟
فاطمه بحنان: تعال فديتك .. افا عليك ..
راحوا صوب يوسف .. الجوهره تغطت عدل وراحت صوب القاعه .. 
يوسف" اخ منك يا عبدالعزيز شجايبك " .. 
فاطمه: هلا يوسف ..
يوسف بأدب: هلا والله .. 
عبدالعزيز: شدعوه يالبخيل ما تناديني اتصور معاك ..
يوسف: هههههه .. انا و زوجتي بنتصور انت شدخلك ..
عبدالعزيز: افااا .. هاي وانا مزوجك توأمي .. فطيم شوفي ريلج شو يسوي فيني ..
فاطمه: عاد هاذي عبدالعزيز الغالي .. توأم روحي ..
يوسف بهمس: من زينه ..
عبدالعزيز يهمس له: اوريك ياللوتي .. مسوي عمرك المأدب جدام اختي ..
فاطمه: زين بسكم سوالف المصوره تبي تروح فوق حق المعاريس ..
يوسف: زين يلا لا تعطلنا ..
عبدالعزيز: انت السبب .. 
فاطمه: بسكم بسكم ..
الكل: ههههههه ..
المصوره: مين راح يتصور بالاول ؟
عبدالعزيز: اخذي لي صوره انا واختي .. وبعدين جماعيه وبامشي ..
يوسف" فديت اللي يقرى افكاري" .. 
المصوره: اوكي .. تفضلي مدام .. خلي ايديك على كتف اخوكي ..
فاطمه: اوكي ..
خذت لها لقطيتين مع توأمها .. 
المصوره: يلا يا جماعه تجمعوا كلكم .. مدام انتي خليكي بالنص .. و حطي ايديكي على كتوف الشبان ..
فاطمه توسطت يوسف وعبدالعزيز .. والمصوره خذت لهم لقطه حلوه .. استأذن عبدالعزيز ويوسف استفرد بفاطمه مع المصوره .. 
المصوره: حط ايك على كتف المدام واطلع بوجها ..
يوسف قرب من فاطمه وكان يطالعها بحنان وحط ايده على خصرها .. وفاطمه تفاعلت مع يوسف وعيونها كانت بعيون يوسف .. المصوره استغلت اندماجهم وهيمانهم ببعض وخذت كم لقطه عشوائيه .. 
المصوره: يخزي العين .. بتجننوا .. طيب هلأ ممكن تحطي راسك على كتفه وتطلعي بعيونه ..
فاطمه: اوكي ..
فاطمه حطت راسها على كتفه بس يوسف غير الوضعيه ..
يوسف: حطي راسج على صدري .. ويدج على كتفي .. وطالعي تحت .. 
فاطمه حست باحراج جدام المصوره .. 
المصوره: اي حلوه الحركه كثير ..
فاطمه صوت اللي قال عنه يوسف ويوسف طوقها من خصرها وحضنها .. خذت المصوره اللقطه .. فاطمه حست بالاحراج .. 
فاطمه: مشكوره حبوبه .. 
المصوره: العفو يا حياتي .. بس باي غرفه العروسه ؟
يوسف: غرفه 504 ..
المصوره وهي تشل اغراضها: يسلمووو .. موفقين ..
يوسف: وياج ..
فاطمه: زين يوسف لازم اروح ..
يوسف: ودي اخطفج يا فطومتي .. شهالزين كله .. والله ذبحتيني ..
فاطمه ابتسمت بدلع مسكت يد يوسف وضغطت عليها بنعومه .. تركت يده بهدوء ومشت عنه رايحه القاعه .. يوسف تيبس مكانه وهو سرحان فيها .. اختفت عن نظره يوم دخلت القاعه .. خذ نفس عميق وراح صوب الشباب .. 
عبدالعزيز: شدعوه كل هاي تتصور ؟ الحق يا فارس ..
فارس التفت عليهم: شسالفه ؟
عبدالعزيز: نسيبك مسوي نفسه صيه ..
فارس: ها بدينا من الحين يالنسيب .. 
يوسف: ما عليك من اخوك العيار ..
فارس: ترا هي للحين عايشه في بيتنا ..
يوسف: اخ منكم .. ذليتوني ..
سلمان: هههههه .. عندكم اياه .. 
فارس: خلاص يا يوسف .. خالك صرح لنا .. 
يوسف: شدعوه شدعوه خالي .. يه طلعت مو شي ..
عبدالعزيز: فديته بوخليفه الا شي وشي وشي ..
الكل: ههههههه .. 
.............


تموا الشباب يسولفون بوناسه وفرح .. وخالد من بينهم كان مستخف يبي يشوف مريم .. محمد كان يفكر في فاطمه .. ويحسد يوسف عليها .. المعاريس عاشوا احلى ليله فوق .. وباقي المعازيم تعشوا وتوكلوا .. كلن توجه لبيته .. الجوهره مر عليها ابراهيم .. ام فارس وبناتها توزعوا ما بين سيارة عبدالعزيز و بوفارس .. الريم راحت تنام بيت عمها عشان فارس .. ساره محمد كان ينتظرها .. الشباب (فاضل وعلي وسلطان) راحوا يتمشون شوي وبعدين رجعوا البيت .. فارس راح يتمشى عند البحر .. سلمان و يوسف رجعوا البيت .. اول ما دخلوا حسوا ان البيت مو حلو بدون البنات .. 
سلمان: ملل ..
يوسف: مالي خاطر اقعد فالبيت ..
سلمان: ولا انا
يوسف: شرايك نروح بيت جوجو ؟
سلمان: لا خل البنت مع ريلها ..
يوسف: احنا مب نايمين معاهم .. بنام عندهم .. 
سلمان: ههههه ..
يوسف: خل اتصل بجوجو .. 
سلمان: زين ..
اتصل يوسف والجوهره ردت على طول .. 
الجوهره بخوف: هلا يوسف ..
يوسف: شلونج اختي ؟
الجوهره: الحمدلله .. شفيكم يا يوسف ؟
يوسف مبتسم: ما فيني شي .. بس انتي ما نمتي للحين ؟
الجوهره: لا والله .. 
ابراهيم قرب من الجوهره ..
ابراهيم: جهزي الغرفه حق اليهال ..
سلمان: هههههه .. طلعنا يهال ..
ابراهيم: هههههه ..
الجوهره تلخبطت: شفيكم ؟
ابراهيم: سلمان معاي عالخط ويوسف معاج .. حليلهم يخافون ينامون بروحهم ..
الكل: ههههههه ..
سلمان: يلا جهزوا غرفنا جاينكم ..
سكروا من بعض وتمت الجوهره تضحك على اخوها و خالها .. طلعوا من البيت و راحوا بيت الجوهره .. وصلوا و ابراهيم كان ينتظرهم فالحوش .. والجوهره كانت تجهز لهم الغرفه اللي بينامون فيها .. 
سلمان: طلعتنا يهال جدام المدام ..
ابراهيم: ههههه .. 
يوسف: والله البيت كئيب بدونهم .. 
ابراهيم: حليلكم والله .. عيل متى بيسافرون معاريسكم ؟
سلمان: بعد بكره ان شاءالله ..
ابراهيم: المانيا ؟
سلمان: بأذن الله .. 
ابراهيم: حياكم شباب .. 
دخلوا الشباب والجوهره استقبلتهم بحب و حنان .. كانت مبتسمه لهم وترحب فيهم .. 
الجوهره: هلا وغلا .. فديتكم نورتوا البيت ..
سلمان: البيت منور باهله .. 
يوسف حضن الجوهره بشوق .. وسلمان وابراهيم استغربوا منه .. ابراهيم مسك سلمان وطلعوا من الصاله راحوا فوق .. تركوهم بروحهم .. الجوهره حضنت اخوها وصاحت .. تمت تكلمه وتمسح على ويهه ..
الجوهره: فديت قلبك يا خوي .. ليش هالحزن ؟ 
يوسف بحزن: فقدتكم فالبيت يا جوجو .. ابيكم ترجعون .. 
الجوهره: فديت قلبك يا يوسف .. هاي سنة الحياة .. انا كل يوم امركم .. وهنوده بعد بتمركم ..
يوسف يمسح دموع اخته: ادري فديتج .. بس وجودكم فالبيت غير يا اختي ..
الجوهره: يعني انت عندك الماسه .. وتزعل ..
يوسف: فديت الماستي والله .. هي ضافت على حياتي الفرح .. بس وجودكم حولي اول ماقوم من النوم وقبل ما نام غير ..
الجوهره: فديت روحك يا يوسف .. انت بعد بتنشغل مع فطومه وبتنسانا ..
يوسف: عمري ما نساكم يا خواتي ..
الجوهره حضنت يوسف: فديتك يالغالي .. 
يوسف: ترا حتى خالي زعلان .. من تزوجتي وهو كله يفكر ويدور فالبيت يفتح غرفتج ويشيك عليج ..
الجوهره صاحت: بس يا يوسف عورت قلبي والله ..
يوسف: فديت قلبك يالغاليه .. الله يوفقكم يا خواتي ..
الجوهره: فديت روحك والله .. 
يوسف ابتسم: وين راحوا الشباب؟
الجوهره: راحوا فوق .. يلا نروح لهم ..
يوسف: يلا فديتج .. 
راحوا فوق عند الشباب .. سلمان وابراهيم اشغلوا نفسهم بالتلفزيون لين ما دخلوا عليهم يوسف واخته .. 
الجوهره: تبون اسوي لكم شي ؟
يوسف: متى بتنامون ؟
ابراهيم: تو الناس .. سهره شباب ..
سلمان: والله انك شي يا ابراهيم ..
الجوهره: هههههه .. 
يوسف: سهره سهره ..
ابراهيم: زين شرايكم نروح نجيب شي من برا ؟
الجوهره: والله انا متعشيه .. وليش تجيبون من برا .. انا بسوي لكم اللي تبونه ..
سلمان: والله انا مابي اتعشى .. بس جان بنجيب مكسرات ولا ايس كريم ..
ابراهيم: زين تجي معاي سلمان ؟
سلمان: اوكي .. ها وشو في خاطركم يا جماعه ؟
الجوهره: ابي ايس كريم فانيلا مع مكسرات ..
يوسف: وانا ابي ايس كريم برتقال مع صوص الفراوله .. 
سلمان: ما يهمكم .. مشينا يا ابراهيم ؟
ابراهيم: مشينا .. 
ابراهيم راح الغرفه يلبس .. ولحقته الجوهره .. 
ابراهيم مبتسم: فديت قلبج جوجو ..
الجوهره وهي تعطيه الثوب: حياتي يا ابراهيم .. بس هالله هالله بالمكسرات ..
ابراهيم: حاضرين لج .. 
الجوهره: مادري شفيني هالايام كله في خاطري مكسرات ..
ابراهيم: ليكون حامل ؟
الجوهره مبتسمه: لا بدري على الحمل .. 
ابراهيم باسها على جبهتها ورطلع من الغرفه .. الجوهره رتبت نفسها وطلعت وراه .. لقت يوسف قاعد يطالع التلفزيون .. قعدت معاه .. سلمان وابراهيم راحوا ياخذون الايس كريم ورجعوا .. تموا الحبايب سهرانين لين اذن الفجر .. الشباب راحوا يصلون فالمسيد وبعدين رجعوا وكلن نام بهدوء .. 
كل العيون نامت من بعد احداث اليوم .. الا فارس اللي عيونه ما ذاقت النوم من حزنه وقلقه على مناف .. صلى الفجر في اقرب مسيد ورجع البيت .. مناف الفقيره اللي ماتعرف النوم .. صارت هي ودموعها يواسون بعض .. 
يوم جديد وصباح حلو الكل حس فيه الا فارس اللي ما غمض له جفن .. الجوهره والشباب راحوا بيتهم عشان يجهزون للغدا .. هنادي ونواف قعدوا من النوم بنشاط .. تريقوا وتموا فالفندق لين الساعه 11 ونص .. طلعوا وراحوا بيت هنادي .. الكل استقبلهم بفروح وحب .. انقضى اليوم بفرح بالنسبه لعيلة سلمان ..

في بيت مناف كان الجو مشحون .. 
ام مناف: وليش ترفضينه يا بنتي الريال ما عليه كلام مركز وتعليم وفي خير ..انا ابي الاحسن لج يا بنتي 
مناف تصيح: يمه مابيه .. 
ام مناف: يا بنتي ليش ؟
مناف: ابي اكمل دراستي واعتمد على نفسي .. بعدين بفكر فالزواج ..
ام مناف: يا بنتي هو ما راح يمنعج من دراستج .. وبعدين انت تدرين ان مب بيدج تقررين متى تتزوجين .. احنا في مجتمع الريال هو اللي يتقدم للبنت مو البنت تقرر من تبي ..
مناف: يمه اعرف كل هالكلام .. 
ام مناف: دامج تعرفينه .. ليش ترفضين ؟ يا مناف انتي تعرفين وضعنا شلون .. لا اهل يسألون ولا غيره .. احنا نعتبر مقطوعين من شجره .. خالاتج تبروا مني عشان خذت ابوج ..
مناف بغيض: وش فيه ابوي يمه .؟
ام مناف: يا بنتي .. خواتي كل وحده فيهم تزوجت واحد في خير ونعمه .. ويوم ابوج تقدم لي رفضوا بس انا اصريت اخذه .. وقطعوني عشاني تزوجته ..
مناف: يمه بس انتي قلتي لي انكم ما كنتوا اغنياء ..
ام مناف: الله الغني يا بنتي .. احنا على قد حالنا .. بس خواتي كانوا وايد يطالعون فوق .. وكل وحده الله وفقها وانا الحمدلله الله وفقني مع ابوج الله يرحمه .. بس من بعد ما جبت نايف ابوج مرض .. والله ما كتب له عمر .. مناف: وبعدين محد سأل فينا وجينا هني .. آه يالقهر ..
ام مناف: يا بنتي احنا عندنا عزة نفسنا وكرامتنا .. 
مناف: وهالشي اللي ابوي علمنا اياه .. 
ام مناف: يا بنتي فكري عدل فالريال 
مناف: يمه خلاص اتخذت قراري .. مابي اتزوج الحين .. 
ام مناف: اللي تشوفينه يا بنتي .. مابي اضغط عليج زود .. وانتي تتحملين نتيجة قرارج .. 
مناف نزلت راسها وحست بفرحه في قلبها .. ام مناف كانت حزينه بس ماحبت انها تضغط على بنتها وتركتها تقرر لمستقبلها .. طلعت من غرفة مناف وراحت تشيك على الشباب .. 
عبدالله: فصول كلم فارس .. من زمان ما طلعنا معاه ..
فيصل: اي والله حتى هو ما مر علينا .. 
اتصل فيصل بفارس .. فارس اول ما شاف الرقم ابتسم ..
فارس: هلا والله ..
فيصل: السلام عليكم ..
فارس: وعليكم السلام .. حيالله فيصل ..
فيصل: الله يحيك .. شخبارك ؟
فارس: الحمدلله .. اعلومكم ؟
فيصل: طيبين .. وينك ما شفناك من زمان ؟
فارس: فيك الخير يا فيصل .. والله انك ريال ..
فيصل حس بالاحراج .. واستانس من كلام فارس .. 
فارس: بمركم اليوم ان شاءالله على الساعه 6 ونص ..
فيصل: حياك الله ..
عبدالله خذ التفون من يد فيصل ..
عبدالله: ههاااي ..
فارس: هههه .. هلا والله عبود شخبارك يا بطل ؟
عبدالله مبتسم: طيب .. 
فارس: عيل ما في مدارس .. وناسه الحين كله لعب ..
عبدالله: ههااااي .. والله وناسه بدون المدارس .. 
فارس: اليوم بجيكم .. تبون اجيب لكم شي وانا جاي ؟
عبدالله يفكر: مممم .. اي ..
فارس: شو تبي يبه ؟
عبدالله: ابي كوره قدم عشان العب فيها ..
فارس: ولا يهمك .. 
عبدالله: مشكور فارس .. 
فارس: ما يهمك .. لو خاطركم شي قولوا زين ..
عبدالله: زين .. والله انت طيب ..
فارس مبتسم: زين فديتك .. انتظروني الساعه 6 ونص ..
عبدالله: يااي.. 
فارس سكر من عبدالله وهو يضحك عليه .. 
فارس: حليلك يا عبود .. على نياتك .. 
انسدح على السرير وهو يفكر في مناف كان قاعد فالظلام بهدوء .. دخلت عليه امه ..
ام فارس: فارس يبه ..
فارس: هلا يمه ..
ام فارس: شو فيك ؟
فارس: ما فيني شي ..
ام فارس: وين ما فيك شي .. ويهك اصفر .. جسمك نحل .. عيونك ذبلت .. شو فيك يا يمه .. شوله قاعد في هالظلام .؟ 
فارس ابتسم: مافيني شي يمه .. 
ام فارس: حتى الشركه ما قمت تروح .. 
فارس: ما في شغل وايد هالايام .. 
ام فارس ما قدرت تاخذ من ولدها لا حق ولا باطل .. استسلمت وطلعت عنه .. فارس تم على حاله .. قاعد فالظلام ومنسدح على السرير .. ام فارس راحت عند بوفارس ..
ام فارس: محمد ..
بوفارس: هلا يبه ..
ام فارس: فارس مب عاجبتني حالته .. 
بوفارس: عسى ماشر ..
ام فارس: الولد فيه شي ..
بوفارس: ما فيه شي .. شو بيكون فيه ؟
ام فارس: والله اخاف حد لاعب بعقله و يحب ..
بوفارس: ولدج مب ياهل ينلعب بعقله ..
ام فارس: عيل ليش ما يبي يتزوج .. وكله حزنان .. 
بوفارس: شو فيج يا حرمه .. الولد عنده خصوصيات .. بعد نتدخل في حياته .. مايصير ..
ام فارس: بعد ضناي ولازم اعرف شو فيه ؟
بوفارس: انتي لي تضايقتي من شي بينج وبين هلج ولا ربعج .. حد يتخل ويقولج لازم نعرف غصب .؟
ام فارس: مالهم حق ..
بوفارس: قلتيها .. مالهم حق .. يعني مالج حق تدخلين في حياة الولد .. هو كبير وعاقل .. وعقله يوزن بلد ماشاءالله عليه .. فارس ما ينقص عليه ويعرف يتصرف ..
ام فارس: والله اخاف وحده من هالفارطات لاعبين بعقله وطمعانين بفلوسه ..
بوفارس: وين راح فكرج .. وبعدين اي فلوس تتكلمين عنها .. الولد توه باول المشوار .. لا هو بصاحب الملاين ولا اللي يلعب بالفلوس لعب .. اذكري ربج وخلي عنج هالكلام ..
ام فارس: والله انت قلبك بارد .. الولد بيروح من ايدينا ..
بوفارس: الولد ما عليه شر .. وفضيها سيره ..
طلع من الغرفه وترك ام فارس تاكل بنفسها .. اذن المغرب طلع بوفارس مع عياله المسيد حق الصلاه .. وهم فالدرب بوفارس كان يكلم ولده ..
بوفارس: عسى ما شر يبه ؟
فارس مبتسم: ماشر يبه .. 
بوفارس: الكل ملاحظ انك تعبان ..
فارس: مب تعبان والحمدلله ..
بوفارس: انا اقصد ان بالك مشغول .. انت تحب ؟
فارس منحرج: لا ما حب ..
بوفارس: انا ابوك يا فارس .. بحاول اساعدك لو قدرت ..
فارس مبتسم: ما تقصر يالغالي .. وادري انك بتساعدني .. بس لا تشغلون بالكم فيني ..
بوفارس: على راحتك يبه .. بس انا موجود اي وقت ..
فارس حط يده على كتف ابوه: يسلم راسك الغالي .. وباس راس ابوه .. 
دخلوا البيت وفارس راح غرفته على طول .. عبدالعزيز اتصل بيوسف ..
عبدالعزيز: حيالله النسيب ..
يوسف: هلا وغلا ..
عبدالعزيز: يعطيك العافيه ..
يوسف: الله يعافيك .. شحالك الغالي ؟
عبدالعزيز: طيب .. اعلومك انت ؟
يوسف: تمام .. 
عبدالعزيز: انت وين ؟
يوسف: فالبيت .. وانت ؟
عبدالعزيز: والله فالبيت .. نتلاقى فالقهوه ؟
يوسف: شرايك تمرني الحين .. ونطلع بعد صلاة العشاء ..
عبدالعزيز: شوف .. انا بمر على يدي شوي .. بصلي العشاء وبجيك البيت ..
يوسف: خلاص انتظرك بعد صلاة العشاء ..
عبدالعزيز: بأذن الله .. 
يوسف: مع السلامه ..
عبدالعزيز: الله وياك ..
سكر من يوسف وراح بيت يده .. اول مادخل لقى يده قاعد فالحوش .. ماسك الهوز ويرش الحوش بالماي .. 
عبدالعزيز: شو تسوي يالكشخه ؟
الجد: ابرد الجو شوي ..
عبدالعزيز: كيف تبرد الجو بعد ؟
الجد: شو عرفكم .. انتوا عيال المكيفات ..
عبدالعزيز وهو نازل من السياره: ههه ..
الجد: تعال خل اعلمك يالعوي .. عيزت وانا اعلم فيك .. ما منك فايده ..
عبدالعزيز وهو يبوس راس يده: حشى حشى .. كل هاي فيني .. سمالله علي ..
الجد: لوع الله جبدك .. 
عبدالعزيز: مقبوله منك ..
الجد: غصبن عنك ..
عبدالعزيز مبتسم: وين علمني شلون بتبرد الجو ؟
الجد: ارش ماي على الارض .. ولما يدور الهوا علينا .. يجينا هوا بارد .. نسمات تبرد على الويه ..
عبدالعزيز بخبث: اهااا .. زين هات الهوز خلني ارش الماي .. 
الجد: زين هاك .. 
عبدالعزيز خذ الهوز وتم يرش الماي بعيد .. كان يهوس على طرف الهوز ويطلع الهوز مثل النافوره .. 
عبدالعزيز: والله فكره زينه .. 
الجد: اقولك انتوا شعرفكم ..
عبدالعزيز: صج والله .. و رش يده بالماي ..
الجد: وجع يا عزوز ..
عبدالعزيز: هههه .. انا تقولي وجع .. اصبر علي يالشيبه .. و يرش يده بالماي .. 
الجد راح بعيد وهو يصرخ على عبدالعزيز ..
الجد: عزوز الله لا يبارك فيك .. سبحتني ..
عبدالعزيز: ههههه .. اصبر علي .. 
ركض ورا جده ويسبحه بالماي .. والجد كان معصب ويشرد من الماي .. وعبدالعزيز يضحك عليه بشماته ..
الجد: والله بالتهك بالخيزران .. وخر مناك يا عزوز ..
عبدالعزيز وهو يرش يده بالماي: عيد كلامك الشيخ .. 
الجد وهو يمشي بعيد: عزوز ومره تاخذك ..
عبدالعزيز: ههااااي .. 
طلعت لهم هيا .. شافتهم وماتت من الضحك على عبدالعزيز .. 
هيا: عزوز اقعد عن ابوي .. 
عبدالعزيز: متفرعن الاخ .. 
الجد: حسابك بعدين ..
هيا: حرام عليك يا عزيز بيمرض ..
عبدالعزيز: لا تخافين عليه .. هاذي ما يمرض .. 
الجد: حسبي الله ونعم الوكيل ..
هيا: زين تعال سلمي علي ..
عبدالعزيز: ان شاءالله ..
عبدالعزيز قط الهوز على الارض وراح يسلم على عمته .. الجد استغل الفرصه وخذ الهوز .. بدل ما يرش عبدالعزيز بروحه .. رش هيا وعبدالعزيز في نفس الوقت .. 
هيا: وااي .. ليش يبه ؟
الجد: ووووي .. ابي ارش عزوز ..
الكل: هههه .. 
لكن الجد مسك عبدالعزيز وسبحه بالماي .. 
الجد: انا ما ينلعب علي يا عزوز ..
عبدالعزيز ينرفز يده: عادي سبحني بالماي .. انا حران اصلا ..
الجد: يعلك العافيه يا عزوز .. 
هيا: هههه ..
الجده: اللهم لك الحمد .. قله العقل مصيبه .. 
هيا: انا ما عتقوني يا يمه .. 
الجده: انهبل ابوج .. على باله توه بو 12 سنه .. قاعد يلعب فالماي .. 
هيا: والله ابوي لي شاف عزوز يستخف ..
الجده: ثنينهم ميانين .. 
تمت هيا وامها يطالعوا عبدالعزيز والجد .. لما تعبوا هم الثنين .. قعدوا على الدري اللي عند باب الصاله .. وهم مبللين .. تموا يسولفون شوي .. هيا جابت القهوه والشاي والفواكه .. قعدوا كلهم وتموا يسولفون .. هبت عليهم نسمة هوا .. وعبدالعزيز حس ببرودة المكان ..
عبدالعزيز: يا زين هالنمسه البارده .. والله تبرد على القلب .. 
الجده: على ايامنا .. ما كان عندنا مكايفات .. كنا نرش الحوش بالماي .. وذيك الايام ما كنا نبلط بيوتنا .. الماي كان يتم فالطين اكثر .. 
الجد: اي والله .. و في عز القيظ .. كنا ننام فوق السطح .. والله كنا نرش السطح بالماي و ننام ..
الجده: اي والله كانت نسمات الهوا حلوه .. 
الجد: الحين هالمكيفات ذبحتنا .. عظامنا تكسرت منها .. 
الجده: وين اول نمشي حفي فالبيت ولا نتويع .. يا زين الرمله لي مشينا عليها .. 
هيا: اي والله ايام احلى من ايامنا ..
الجد: انتوا الا مدلعين ..
الكل: هههه .. 
دخل عليهم بومحمد وبوفارس .. استغربوا من منظر الجد وعبدالعزيز .. 
بومحمد: شو صاير ؟
الجده: ما تعرف اليهال بعد ..
الكل: هههه .. 
الجد: ولدك يا محمد ابليس .. اول ما شافني شغل هوز الماي ورشني ..
عبدالعزيز مبطل عيونه: الله واكبر .. 
الجد: وعليه علي انا .. 
بوفارس: اي اعرفك يبه ما تسوي شي .. دوم في حالك .. 
بومحمد: ايه عليك يبه .. عبدالعزيز يبيله خيزران .. وغمز حق عبدالعزيز ..
الجد: اي يبيله ..
عبدالعزيز همس لجده: كل شي بوقته حلو يا حلو ..
الجده: ولا خيزران ولا غيره .. ابوكم وتعرفونه ..
الجد: حليلي فقير .. لا تصدقون امكم ..
هيا: حالتكم حاله يا الشياب .. قعدوا فديتكم .. جان على هالثلاثه محنا بخالصين ..
بومحمد وبوفارس قعدوا .. هيا فنيلتهم وتموا يسولفون كلهم مع بعض .. عبدالعزيز استأذن عشان يروح البيت يبدل .. وبعدين بيتلاقى مع يوسف .. 
فارس ومحمد كانوا مع فيصل وعبدالله .. فيصل وفارس ومحمد كانوا قاعدين عند الباب ويسولفون .. اما عبدالله كان مستانس ويلعب بالكوره اللي جابها فارس .. محمد كان يراقبهم بهدوء .. 
فيصل: فارس انت تعبان ؟
فارس: لا .. ليش هالسؤال ؟
فيصل: ويهك مبين عليه التعب .. ما تاكل ؟
فارس ما عرف يرد علي فيصل .. تم ساكت فتره ..
فارس: ماكل وايد هالايام .. مشغول وايد 
فيصل: يعطيك العافيه ..
فارس مبتسم: الله يعافيك ..
فيصل: بس مب زين عليك .. لازم تاكل ..
فارس مسح على راس فيصل: ان شاءالله يا فيصل ..
فيصل: بتسافر فارس ؟
فارس مبتسم: ان شاءالله .. 
فيصل: وين بتروح ؟
فارس: ان شاءالله بنروح المكسيك ..
فيصل متعجب: وين هاي المكسيك بعد ؟
فارس: هههه .. بعيده عنا .. صوب امريكا ..
فيصل: اي ي ي .. 
عبدالله: تعالوا العبوا معاي شوي ..
فارس: زين ..
راح صوب السياره وفصخ الغتره .. محمد وفيصل كانوا في فريق .. وفارس وعبدالله في فريق .. تموا يلعبون و فريق فارس فاز .. عبدالله كان طاير من الوناسه .. 
فيصل: ما يصر .. ما نشوف عدل .. 
عبدالله: افف من فريجنا كلش ما فيه نور ..
محمد: مره ثانيه بنلعب العصر ..
عبدالله: بس فزنا عليكم .. هههاااااي ..
الكل: هههههه .. 
محمد: فيصل الله يرضى عليك جيب لنا ماي ..
فيصل مبتسم: ان شاءالله ..
راح داخل يجيب لهم الماي .. عبدالله تم يلعب فالكوره حولهم .. 
محمد: شو صار على الموضوع ؟
فارس: ولا شي للحين ..
محمد: الله يعين .. ما كلمتها ؟
فارس: لا للحين .. مابي اكون سبب تعاستها .. مخليها على راحتها ..
محمد: ايه عليك يا فروس .. الله يعينك ..
فارس: آمين ..
فيصل: تفضلوا .. 
فارس: جزاك الله خير ..
محمد: مشكور يبه ..
فيصل: عبود تبي ماي ؟
عبدالله: اي ..
تجمعوا كلهم حول بعض وشربوا الماي وتموا يسولفون لين الساعه 8 .. محمد وفارس استأذنوا .. 
فارس: زين فيصل احنا بنحرك .. تبون شي ؟
فيصل: لا تسلم ..
عبدالله: فارس من زمان ما رحنا المجمع ..
فيصل ضربه: عبود ..
فارس مبتسم: ولا يهمك .. بنروح بعد بكره ..
فيصل منحرج: لا ماله داعي ..
فارس: شدعوه تستحي من يا فيصل .. انا اخوك الكبير ..
فيصل نزل راسه منحرج ..
محمد: شوفوا ترا فروس زطي .. طلبوا منه اللي تبونه قبل ما يطلع على حقيقته ..
فارس: افااا 
الكل: ههههه ..
عبدالله: ههاااااي .. فارس طيب وايد ..
فارس مبتسم: فديت قلبك .. زين بعد بكره بمركم .. عبود عندي لك مفاجأه ..
عبدالله بفرح: شنو المفاجأه ؟
فارس: بعد بكره بتعرفها .. 
عبدالله: ياااااي .. تم ينط من الوناسه ..
فيصل: ما تقصر يا فارس ..
فارس: حاضرين .. زين يلا دخلوا البيت يبه ..
فيصل: ان شاءالله ..
دخلوا البيت وفارس ومحمد حركوا .. 
فارس: وايد تعلقت فيهم ..
محمد: مبين عليك .. هم اصلا يجننون الله يحفظهم .. بس فيصل وايد يستحي ..
فارس: وايد .. عبود عفوي ولو بغى شي بيقوله .. لكن فيصل عكسه يسكت وما يقول ..
محمد: بس عبود ماشاءالله عليه جريء .. اما فيصل عقله اكبر من سنه ..
فارس: والله من اللي شافه ..
محمد: بس موت اخوه ..
فارس: شوف موت اخوه الصغير كان شي متوقع ..
محمد عقد حواجبه: شلون ؟
فارس: لانه دوم يشوفه تعبان .. وفي الفتره الاخيره كانوا وايد ياخذونه المستشفى .. وفيصل كان عارف ان وضعهم ما راح يتغير .. فحط موت اخوه احتمال كبير و زعل عليه من قبل ما يموت .. يعني فالمستشفى كنت منصدم هدوئه فالبدايه .. بعدين صاح عليه بحزن .. و من معرفتي ومعاشرتي بفيصل فهمت شخصيته .. دوم يحط احتمالات لكل شي .. نفسه عزيزه وايد .. بس حياته بين المدرسه والبيت علمته اشياء وايد .. يعني فالبيت كان يشوف حالتهم كانت تمر عليهم ايام بدون اكل .. وتمر عليهم اعياد ما يلبسون فيها .. في حياته ما وجهه ريال .. ابوه توفى وهو صغير وما يذكره .. و هو مايعرف غير امه واخته واخوانه .. فالمدرسه الصبيان اللي بسنه يشوفهم عكس اللي يشوفه في بيتهم .. يعني اللي ولد عمه يفزع له .. ولا ابوه يجي المدرسه يفزع له .. هاي غير الدلع من جوالات وملابس وطلعات وسفرات .. يسمع الصبيان يقولون هالامور ويقارنها بوضعهم فالبيت .. انا متأكد انه الحين يفكر متى يكبر ويحقق كل اللي شافه في حياته .. لاحظ انه مو وايد شاطر بس يحاول انه يجيب اعلى الدرجات وينجح .. يبي يخلص دراسه بسرعه عشان يطلع من اللي هو فيه .. ويطلع امه واخوانه من اللي هم فيه .. فيصل يفكر على كبير ..
محمد: ماشاءالله عليه .. بس انت مو مقصر فيهم يا فارس ..
فارس: انا مو مقصر والله يعلم .. بس مثل ما قلت لك الولد نفسه عزيزه .. صج الحياه علمته .. 
محمد: ماشاءالله عليه .. الله يعطيه على قد نيته .. 
فارس: آمين .. 
فارس وصل محمد بيتهم وراح البيت .. خذ له شور وحذف نفسه على السرير .. 
...............



في بيت سلمان .. البيت كله ربع هنادي والجوهره واهل نواف .. كلهم رايحين يباركون حق هنادي ويسلمون عليها .. خلى البيت من الضيوف على الساعه 10 بالليل .. 
هنادي: واااي تعبانه ..
الجوهره: فديت قلبج والله .. ماشاءالله البيت ما خلى من صديقاتج .. 
هنادي: حليلهم والله فيهم الخير .. بعد اهل نواف ما قصروا .. 
الجوهره: اي والله .. اخته وايد طيبه .. 
هنادي: تجنن اخته .. 
الجوهره: الله يوفقج يا هنوده .. 
هنادي: وياج فديتج .. 
دخل عليهم سلمان ..
سلمان: حيالله العرايس ..
هنادي والجوهره: الله يحيك ..
سلمان: يعطيكم العافيه ..
الجوهره: الله يعافيك ..
هنادي: خالي ..
سلمان: هلا يبه ..
هنادي: بقولك ..
سلمان مبتسم: قولي ..
هنادي: جوجو تزوجت فديتها .. وانا الحمدلله تزوجت .. ويوسف والله وفقه بفطومه .. ما بقى الا انت ..
سلمان: تو الناس ..
الجوهره: شدعوه تو الناس يا خالي .. انت في بالك حد ؟
سلمان: لا مافي بالي حد ..
هنادي: عيل ليش ما تبي تتزوج ؟
الجوهره: ما عليك زود يا خالي .. ولا عليك قصور .. ماشاءالله بديت مشروعك و ادخل منه شي حلو .. شناقصك طول بعرض .. و وسامه ..
سلمان: ههههه .. ويني و وين الوسامه .. بس ما فكر فالزواج الحين ..
هنادي: يا خالي الزواج ستر ..
سلمان: ادري فديت روحج .. خليني اكون نفسي بالاول ..
رن جوال هنادي .. 
هنادي: هلا نواف ..
نواف: هلا حبيبتي .. خلصتي ؟
هنادي: اي .. انت وين ؟
نواف: انا قريب بيت ابوج ..
هنادي: تعال حياك ..
نواف: ان شاءالله .. زين انتظرج لا تتأخرين ..
هنادي: ولا يهمك ..
سكرت من زوجها .. وقامت تلبس عبايتها ..
الجوهره: بتروحين ؟
هنادي: اي نواف فالطريق .. 
الجوهره: تو الناس اختي ..
هنادي: تعبانه والله ..
سلمان: يعطيكم العافيه يا بنات ما قصرتوا اليوم ..
البنات: الله يعافيك ..
سمعوا هرن فالحوش ..
هنادي: نواف وصل ..
سلمان قام: خل اطلع اسلم عليه .. 
طلع سلمان عند نواف فالحوش .. هنادي والجوهره تموا شوي داخل وبعدين طلعت هنادي وركبت السياره .. سلموا على سلمان وطلعوا .. سلمان راح عند الجوهره .. 
الجوهره: وين يوسف ؟
سلمان: عند المدام .. 
الجوهره: هههههههه .. مب صاحي ذي .. 
سلمان: هههههه .. ليش ؟
الجوهره: ما شفت شسوا فيها يوم العرس .. 
سلمان: شسوا ؟
الجوهره: جننها .. كل شوي اتصلها تلفون اونه يبي شي .. يطلعها من الغرفه بس عشان يشوفها .. والبنت كل ما ترجع ويها متغير من الخجل ..
سلمان: ههههه .. حليله يوسف .. الله يوفقهم ..
الجوهره: آآآمين .. زين خالي توصلني البيت فديتك ..
سلمان: حاضرين .. متى تبين تروحين ؟
الجوهره: الحين .. 
سلمان: زين يلا قومي لبسي وبروح اشغل السياره .. 
الجوهره: ان شاءالله ..
سلمان: بارك الله فيج .. 
طلع يشغل السياره والجوهره لبست عبايتها وطلعت وراه .. في سيارة سلمان .. 
الجوهره: خالي ..
سلمان: عيونه انتي ..
الجوهره مبتسمه: فديت عيونك يا خالي .. تشوف لي اي محمصه على الدرب .. في خاطري مكسرات ..
سلمان: ان شاءالله فديتج .. 
راحوا عند المحمصه ونزلوا ياخذون مكسرات .. خذوا مكسرات فرش وكان طعمها يجنن .. الجوهره وسلمان كانوا ياكلونها بتلذذ .. 
الجوهره: وااااو وايد حلوه ..
سلمان: توهم محمصينها .. روعه 
الجوهره: ممممممم .. بخلي ابراهيم يجيب لي منها كل يوم ..
سلمان مبتسم: افا عليج حاضريا يا بنت الغاليه .. 
الجوهره: هههههه .. فديت روحك يا خالي .. ماتقصر .. 
سلمان: ولا يهمج .. 
كملوا دربهم لبيت الجوهره وهم مستمتعين بالمكسرات .. وصلت الجوهره البيت ونزل سلمان معاها شوي .. 
سلمان: الله يحفظ لج ابراهيم .. مو مقصر معاج .. 
الجوهره: شلون يا خالي ؟
سلمان: معتمد على نفسه .. وفر لج بيت .. وخدامه .. وقريب بيجيب لج دريول .. 
الجوهره خنقتها العبره: اي والله يا خالي ابراهيم مو مقصر معاي .. لو اطلب المستحيل .. بيسويه عشاني .. 
سلمان: ابراهيم ريال و ينشد فيه الظهر .. والله يوم تقدم لج .. كل ما اسال عنه امدحوه .. ما سألت عنه ريال الا قالي قربوه .. تراه قايم باهله وبربعه .. و محد سأله الا وعطاه .. الله يوفقكم يا الجوهره .. 
الجوهره مبتسمه: الله يسلمك يا خالي ..
سلمان: وانتي يا جوجو حطي الريال في عيونج .. حفظيه في حضوره وغيابه .. احفظي حلاله وانصحيه .. وترسي له البيت عيال .. يلا نبي نشوف انتاجكم .. ودي اشل عيالكم والاعبهم ..
الجوهره: ان شاءالله يا خالي .. و لك مني اسمي واحد من عيالي سلمان ..
سلمان مبتسم: سلمان بيكون غلاه غير اخوانه ..
الجوهره: هههههه .. ابيه يطلع مثلك .. خلاص بعتمد عليك تربيه ..
سلمان: هههههه .. فديت روحج والله .. 
الجوهره: خالي خذ راحتك بس بروح اودي عبايتي وبرجع ..
سلمان: زين ..
راحت الجوهره تعلق عبايتها فالغرفه الثانيه .. سلمان قعد فالصاله ودخل عليه ابراهيم .. 
ابراهيم: السلام عليكم .. حيالله النسيب ..
سلمان مبتسم: عليكم السلام هلا والله ..
ابراهيم: شحالك ؟
سلمان: طيب الله يسلمك .. 
دخلت عليهم الجوهره مبتسمه ..
الجوهره: هلا والله .. 
ابراهيم: منور البيت ..
سلمان: بوجود من ؟ حدد موقفك ..
الكل: ههههههه ..
سلمان: يلا عيل استأذن ..
ابراهيم: وين يا ريال .؟
سلمان: اول شي وصلت لك الامانه .. ثاني شي تاخر الوقت .. 
ابراهيم: عادي يا ريال ..
سلمان: تسلم الغالي .. وراي شغل الصبح ولازم اقعد من وقت ..
ابراهيم: على راحتك .. 
ابراهيم وصل سلمان لين سيارته .. ودعه ورجع عند زوجته .. ابراهيم و الجوهره قضوا ليلتهم بهدوء ..
هنادي ونواف كانوا عايشين اسعد ليالي العمر .. نواف كان حاضن هنادي وكانوا يسولفون عن شهر العسل ..
هنادي: نواف .. 
نواف: قولي حياتي .. 
هنادي: ميونخ حلوه ؟
نواف: وايد حلوه .. انا مرتب لنا جدول حلو هناك ..
هنادي: وااااو .. 
نواف: انا اعرف المانيا شارع شارع .. 
هنادي: شكلك وايد كنت تروح 
نواف: الوالد الله يرحمه كان دوم يروح للعلاج .. وتعرفين محد كان يعابله غيري .. وعرفت شوارعهم ومحلاتهم 
هنادي: اها .. بس بيفوتني عرس اخت مرت يوسف اخوي ..
نواف: معليه شنسوي بعد .. لي رجعتي قدريهم ..
هنادي: اي اكيد .. 
نواف: زين جهزتي كل شي للسفر ؟
هنادي: اي ..
نواف: بس مابيج تلبسين عبايه هناك ..
هنادي عقدت حواجبها: ليش ؟
نواف: احسن يا قلبي .. يعني لبسي قميص طويل و بنطلون واسع .. اريح لج من العبايه .
هنادي: اي ي ي .. خلاص ولا يهمك .. 
نواف قرب من هنادي وباسها على جبهتها .. هنادي ابتسمت له وحضنته .. 

يوم جديد يمر على الكل بفرح و سرور .. اول من فرح بهاليوم هو فارس .. كان غرقان في احوانه بين النايم واللي مب قادر ينام .. كانت الساعه 8 ونص الصبح .. رن جواله وكانت الرنه ( عالي مستواه ) .. طالع التلفون باستغراب وحس بفرح وهو يشوف الاسم فالتلفون .. خذ نفس عميق ورد ..
فارس: هلا ..
مناف: حبيبي فارس ..
فارس ابتسم: فديت صوتج يا مناف .. 
مناف بفرح: خلاص انتهى الموضوع يا فارس ..
فارس عض على شفايفه وقام من السرير يطالع نفسه فالمرايه .. ابتسم وغمض لانعكاسه فالمرايه ..
فارس: فديت قلبج يا قلب فارس انتي ..
مناف صاحت: والله يا فارس اني اموت فيك ..
فارس: اذا انتي بس تموتين فيني .. انا اعشقج بكل ما فيج .. احبج وا احبج و احبج .. والله لو قلت لج احبج لين آخر نفس فيني .. بعد اللي في قلبي لج اكثر و اكثر .. فديت دموعج حياتي .. مسحيها 
مناف غمضت عيونها: هاي دموع الفرح .. فديت روحك يا فارس .. الله لا يخليني منك ..
فارس: والله ردت فيني الروح .. جني ظميان وانتي رويتيني بهالخبر يا قلبي .. 
مناف: حياتي يا فارس .. عيل انا شاقول اللي ماعرفت طعم النوم من صار الموضوع .. كل همي انت يا فارس .. 
فارس: آآآه .. فديتج يا اغلى مناف فالدنيا .. 
مناف: فارس ..
فارس: اموت لي قلتي فارس .. يا قلبه انتي .. آمريني ..
مناف بهمس: وحشتني ..
فارس مبتسم: وانتي وحشتيني اكثر يا بعد عمري ..
مناف: والله اني مستانسه وناسه ..
فارس: يعلها دوم هالوناسه ..
مناف: فديت روحك ..
فارس: يا عمري انتي .. زين قولي لي شو صار ؟
مناف: مممممم .. شوف الحين ماقدر اتكلم على راحتي .. بكلمك بعدين وبقولك كل شي ..
فارس: خلاص يا قلبه .. حاضرين لج ..
مناف: يلا حبيبي .. بخليك الحين ..
فارس: الله يحفظج من كل شر ..
مناف مبتسمه: وياك حبيبي .. مع السلامه ..
فارس: سلام ..
سكر منها وتم ينط مكانه من الوناسه .. تغيرت ملامحه من الحزن لين الفرح و الوناسه .. فرحت فارس ومناف ما تنوصف .. نزل عند امه وطلب منها تسوي له اكل ..
ام فارس مبتسمه: يا علني اشوفك معرس يا فارس ..
فارس مبتسم: تسلمين الغاليه .. 
ام فارس: فديت قلبك يبه .. زين خلني اروح اسوي لك لقمه .. 
فارس: اخذي راحتج الغاليه ..
راحت ام فارس المطبخ وفارس تم فالصاله يفكر في مناف .. اتصل بتوأمه الروحي محمد عشان يبلغه هالخبر الحلو .. 
محمد: هلا والله ..
فارس بفرح: حمودي ..
محمد مبتسم: يا قلبي فروسي ..
فارس: هههههه .. اليوم انا اسعد انسان فالكون ..
محمد: يعلك دوم في فرح و وناسه يا فارس .. 
فارس: الله يسلمك الغالي .. 
محمد: ها بشر ..
فارس: خلاص انتهى الموضوع على خير ..
محمد بوناسه: الحمدلله ..
فارس: من شوي كلمتني .. و زفت لي هالخبر الحلو .. طار عقلي يا حمود ..
محمد: ايه عليك يا فارس .. الله لا يغير عليكم .. 
فارس: الحمدلله على كل حال ..
محمد: عيل على هالخبريه الحلوه .. اكيد عازمني على العشا الليله ..
فارس: ولا يهمك .. اختار اي مطعم وادفع الحساب .. انا ما قول لأ ..
محمد: يالزطي .. انت اعزمني ..
فارس: اي ي ي .. انا راضي انك تعزمني يا حمودي ..
محمد: فروس يالعبيط .. العزيمه عليك ..
فارس: والله انك قدها يا حمودي .. بس تحرجني لما تعزمني يالغالي ..
محمد: هههههه .. اوريك بالعبيط .. 
فارس: هههاااااااي .. متى لقائنا ؟
محمد: الليله ..
فارس: الساعه كم ؟
محمد: مادري عنك .. 
فارس: تعال بسألك .. شو صار على سفرة المكسيك ؟
محمد: سلمان ما قصر .. رتب مع ربعه هناك .. 
فارس: والله .. حليله هالريال .. بس متى بنسافر ؟
محمد: احنا اتفقنا بعد ما ارجع انا من السفر .. 
فارس: زين انت متى بتسافر ؟
محمد: بعد عرس خلود بكم يوم ..
فارس: حلو .. في وقت الواحد يجهز نفسه حق السفر ..
محمد: الشباب كلهم دخلوا سيايرهم الفحص .. و فنتكوا فيها تفنتك .. اللي مغير اللون واللي مادري شو مركب ..
فارس: والله انهم مقاليع .. 
محمد: تحس محد عاقل من بينكم الا انا الله يحفظني ..
فارس: ههااااي .. حلوه منك بن عمي .. 
محمد: هههههه .. الله يغربلك يا فروس على هالضحك ..
فارس: والله من زمان ما ضحكت .. 
محمد: ان شاءالله دوم تضحك ..
فارس: الله يسمع منك .. زين عيل نتلاقى الساعه 8 ..
محمد: حلو .. 
فارس: زين خل اروح اتريق ..
محمد: بالعافيه ..
فارس: الله يعافيك .. 
محمد: سلام ..
فارس: سلام ..
محمد وايد فرح لفارس .. و تم يدعي له ان الله يوفقه مع مناف .. 
...................



طبعا اليوم هنادي بتسافر شهر العسل .. حانت لحظة الوداع .. كانت في بيت ابوها .. مع سلمان ويوسف والجوهره .. كانت طيارتها الساعه 6 المغرب .. طبعا حزن و دموع بين هنادي والجوهره .. 
هنادي حاضنه الجوهره: فديتج يا جوجو بتوحشيني ..
الجوهره: وانتي اكثر يا حبيبتي .. 
هنادي: احس مو شي بدونكم ..
سلمان: روحي تونسي حبيبتي .. هاي شهر العسل ..
يوسف: بس تحملي تاكلين بصل ..
الكل: هههههههه ..
هنادي: وااااي .. بتوحشني خفة دمكم .. سوالفكم .. كل شي بيوحشني ..
سلمان: هنوده ليش مكبرتها .. انتي مو رايحه طول عمرج .. كلها كم اسبوع و راجعه باذن الله ..
االجوهره: صح ..
هنادي: فديتكم والله ..
سلمت عليهم وراحت المطار مع نواف وسلمان .. وصلهم سلمان و ودعهم .. رجع البيت وهو مشتاق حق هنادي سلمان " فديتها هنوده والله مكانها مبين .. الله يحفظهم " .. 
الجوهره: شخبار فطومه ؟
يوسف: الحمدلله ..
الجوهره: يوسف خف على البنيه ..
يوسف مبتسم: ليش ؟
الجوهره: جننتها .. كل يوم انت عندهم ..
يوسف: لا والله من ملجنا ما رحت لها الا مره وحده .. و يوم جات بيتنا تغديت معها وبس ..
الجوهره: ولا تنسى الفندق .. هاي بعد محسوبه عليك .. 
يوسف: هههههههه ..
الجوهره: انت ما شفتها لما كنت كل شوي تناديها ..
يوسف: شفيها ؟
الجوهره: كل ما تدخل علينا و يها يكون احمر .. وحالتها حاله .. عذبتها ذاك اليوم ..
يوسف: هههههه .. تعالي بسألج ؟
الجوهره: هلا ..
يوسف: متى بتطلع صور العرس ..
الجوهره: يبيلها اسبوعين الى 3 اسابيع تقريبا ..
يوسف: يه وايد .. زين ما يصير اروح اطلع صوري انا وفطومتي .. كلها الا كم صوره 
الجوهره: اهم شي فطومتك .. هههههه ..
يوسف مبتسم: عاد عديها انتي .. 
الجوهره: بس هالمره .. 
يوسف: زين بخصوص الصور ..
الجوهره: اي ي ي .. زين مر على المصوره شوفها اذا تقدر اطلع لك صورك قبل ..
يوسف: اكلمها ولا اروح احسن ؟
الجوهره: لا روح احسن .. عشان تختار الصور ..
يوسف: ما تصورنا وايد .. يمكن 4 او 5 صور انا وهي .. و صورتين مع اخوها ..
الجوهره: لا روح احسن .. 
يوسف: ان شاءالله .. 
رن جوال يوسف .. وفاطمه كانت المتصله .. يوسف شاف التلفون وابتسم ..
يوسف: هلا وغلا حبيبتي .. 
فاطمه: هلا فديتك ..
يوسف وهو طالع من الصاله: فديت هالصوت والله .. 
فاطمه مبتسمه: شحالك حبيبي ؟
يوسف بهمس: فديت حبيبي لي قلتيها ..
فاطمه انحرجت: يوووووسف ..
يوسف: لا خلاص باذوب من دلعج ..
فاطمه ماتت من الخجل .. 
يوسف: شخبارج حبيبتي ؟
فاطمه: طيبه ..
يوسف: وحشتيني حبيبتي ..
فاطمه مبتسمه: وانت بعد ..
يوسف: انا بعد وشو ؟
فاطمه: انت بعد وحشتني ..
يوسف بفرح: يا ربي على الغزل .. والله اني انسان محظوظ ..
فاطمه: هههههه ..
يوسف: فديت هالضحكه وربي ..
فاطمه: يوسف ..
يوسف: عيونه ..
فاطمه: تسلم لي عيونه .. مممممم 
يوسف: قولي حبيبتي .. 
فاطمه: توديني بيت يدي .. محد فالبيت غيري .. راحوا وخلوني ..
يوسف مبتسم: من عيوني .. حاضرين لج يالبرنسيسه فاطمه بنت محمد ..
فاطمه مبتسمه: ما تقصر فديتك .. 
يوسف: متى تبيني امرج حبيبتي ؟
فاطمه: يعني على الساعه 7 ونص يناسبك ؟
يوسف: يناسبني غصبن عني ..
فاطمه: هههههه ..
يوسف: اموت فالضحكه والله ..
فاطمه كانت وايد تنحرج من غزل يوسف لها .. 
فاطمه: اول ما اجهز بتصل لك عشان تمر علي ..
يوسف: انا تحت امرج .. 
فاطمه: ما تقصر فديتك .. 
يوسف: يا قلبي عليج ..
فاطمه عضت شفتها: زين بخليك الحين ..
يوسف: زين حبيبتي ..
فاطمه: مع السلامه ..
يوسف: مع السلامه .. 
سكر منها ورجع الصاله عند اخته .. كان مستانس .. الجوهره تمت تسأله وتلعوزه .. 
الجوهره: المدام ..
يوسف: اي ..
الجوهره: قلبت كيانك فطومتك ..
يوسف: ههههه .. 
الجوهره: شكلك غرقان في حبها ..
يوسف: حدي ..
الجوهره: ايه عليك يا يوسف .. هالكثر تحبها ..
يوسف غمض عيونه ورجع براسه على روا .. 
يوسف بهمس: هي حياتي كلها ..
الجوهره: شتقول ؟
يوسف: ولا شي .. زين خالي متى بيرجع من المطار ؟
الجوهره: يبيله شوية وقت .. شوراك ؟
يوسف: بروح اودي المدام ..
الجوهره: وين ؟
يوسف: بوصلها بيت يدها .. ما عندها حد يوصلها ..
الجوهره:بصراحه فطومتك هاذي تنأكل ..
يوسف: ايه والله تنأكل .. 
الجوهره: يوسف .. ترا حالتك وايد صعبه .. 
يوسف: ساشوي يا اختي .. لقيت كل اللي فقدته عندها ..
الجوهره مبتسمه: الله يخليكم لبعض .. 
يوسف: الله يسمع منج ..
الجوهره: الا بسألك .. انا وهنوده نسولف عن اسامي اليهال ..
يوسف باهتمام: زين ..
الجوهره: انا وهنوده بنسمي اول ولد على ابوي .. وانت ؟
يوسف: هي ودها تسمي على اخوها ..
الجوهره: اخوها الكبير صح ؟
يوسف: اي .. ليش ؟
الجوهره: لا بس اسأل .. شسمه اخوها ؟
يوسف: اسمه فارس ..
الجوهره: اسمه حلو .. 
يوسف: وايد تحب اخوها .. وهو يموت فيها ومدلعها .. تخيلي لو خواتها طلبوا منه شي لو قدر عليه سواه لهم لو ماقدر يقولهم لأ .. بس فطومتي ما يرفض لها طلب .. خواتها لو يبون شي منه و رفضه يدزونها تتوسط لهم 
الجوهره: هههههه .. حليله وايد يحبها .. 
يوسف: وانا بعد وايد احبها ..
الجوهره: ههههه .. فديتك يا يوسف .. 
دخل عليهم سلمان .. 
سلمان: السلام عليكم ..
الكل: عليكم السلام ..
الجوهره: هلا خالي ..
سلمان: هلا يبه .. جوجو فديتج ماي بارد ..
الجوهره: ان شاءالله ..
يوسف: عيل راحت هنوده ..
سلمان: اي والله .. ايه عليها .. من اللي بلعوزه بعد اليوم ..
يوسف: هههههه .. اي والله بشتاق حق عبطها .. 
سلمان: والله صاحت لين قالت بس ..
يوسف: مسكينه .. الله يرجعها بالسلامه ..
سلمان: آمين .. 
دخلت الجوهره وتموا شوي يسولفون مع بعض .. اتصلت فاطمه بيوسف عشان يمر ياخذها .. استأذن منهم وراح لها طيران .. وصل عند بيتهم واتصل لها .. هي كانت تنتظره فالصاله .. 
يوسف: حبيبتي ..
فاطمه مبتسمه: هلا والله .. وصلت ؟
يوسف: اي حبيبتي ..
فاطمه: الحين طالعه ..
سكرت منه وطلعت له .. كانت تمشي وعيونها على السياره .. يوسف كان يناظرها من بعيد ومبتسم ..
يوسف " فديت هالطول .. فديت هالجمال .. يا ربي عليها .. والله ذبت فيها هالبنت " .. قربت فاطمه من السياره ويوسف مد يده فتح لها الباب.. كان يراقبها وهي تركب السياره .. قعدت جنبه وسكرت الباب .. 
يوسف مبتسم: تباركت سياراتي يا حبيبتي ..
فاطمه بخجل: زين بنوقف وايد ..
يوسف: اوه نسيت نفسي .. بعد من يشوفج ما تبينه يضيع ..
فاطمه: ههههههه .. 
يوسف مسك يدها وحرك طالع من بيتهم .. فاطمه ضغطت على يده بنعومه .. تم ماسك يدها طول الدرب وهو يسوق بهدوء ويسولف معاها .. اتصل فيه عبدالعزيز ..
عبدالعزيز: وينك يالشيخ ؟
يوسف: اوه .. تصدق نسيت موعدنا ..
عبدالعزيز: صج والله .. 
يوسف: شاسوي .. مدام معاي القمر مالي ومال النجوم ..
عبدالعزيز: شقصدك ؟
يوسف: انت وين ؟
عبدالعزيز: انا رايح بيتكم ..
يوسف: وانا رايح بيت يدك ..
عبدالعزيز: شو تسوي هناك ؟
يوسف: ناس فديتهم طلبوا مني خدمه .. وماقدرت اردهم .. تعرف مثل هالناس .. طلباتهم اوامر ..
عبدالعزيز: صج والله .. زين اوريكم انتوا الثنين ..
يوسف: من احنا الثنين؟
عبدالعزيز: عرفت من تكونون ..
يوسف: هههههه .. زين بس انزل المدام بيت يدك وبجيك البيت .. ادخل الميلس وخذ راحتك ..
عبدالعزيز: ما تقصر يا بوخليفه .. بس غصبن عنك باخذ راحتي ..
يوسف: هههههه .. 
سكر يوسف من عبدالعزيز والتفت على فاطمه .. تم يطالعها بحنان .. وصل بيت يدها ودخل الحوش .. كانوا كلهم فالحوش .. الجد شاف يوسف وقام له على طول .. 
الجد: حيالله هالولد النشمي ..
يوسف نزل من السياره وسلم على الجد ..
يوسف: الله يحيك .. شحالك يبه ؟
الجد: طيب طاب حالك الغالي .. اعلومك يبه ؟
يوسف: الحمدلله طيب ..
الجد: اخبار بنتنا ؟
يوسف: اسألها ..
الجد: ها فطيم يبه .. شخبارج مع هالمزيون؟
فاطمه منحرجه: الحمدلله يدي ..
الجد: والله عرفت من تختار يا يوسف .. فاطمه الماسه ..
يوسف بهمس: فديتها .. 
فاطمه: زين انا بروح داخل .. تامروني على شي ؟
الجد: لا يبه .. الله يحفظج ..
يوسف: الله وياج ..
راحت فاطمه وهي طايره من الفرح .. وكانت ام فارس تراقبها وهي مستانسه لفرحة بنتها .. بس قلبها متقطع على فارس .. تفكر فيه وايد .. ودها تشوفه معرس .. 
يوسف تم يسولف مع الجد شوي .. سلم عليه وراح بيتهم حق عبدالعزيز .. طلعوا يتمشون وراحوا القهوه .. مر هاليوم حلو للكل .. فاطمه و يوسف احلى عصافير .. فارس ردت فيه الروح بعد ما سمع احلى خبر من مناف .. مريم و خالد مشغولين بتجهيزات العرس اللي ما بقى عليه الا كم يوم .. 
انشغلت العيلتين بتجهيزات العرس .. فارس طلع مع عبدالله وفيصل .. راحوا المجمع و تونسوا .. دخلهم السينما وتعشوا .. وبعدين رجعهم البيت .. مر هالاسبوع والكل مشغول بنفسه حق عرس مريم وخالد .. مريم كانت متوتره وحاسه برهبة الموقف .. خالد كان ميت من الشوق .. ام فارس كانت طايره من الوناسه .. وما خلت شوي ما سوته من فرحتها .. اما ام محمد كانت فرحتها بفرحة ام فارس .. هيا كانت تشارك الكل في التجهيزات بوفارس و بومحمد والجد كانوا يعابلون عرس الريايل .. فارس ومحمد وباقي الشباب كانوا يرتبون الخيمه مع العمال .. الجوهره كانت عندها مفاجأه حق سلمان و يوسف وهنادي وابراهيم .. هنادي و نواف كانوا عايشين احلى ايام الحب والرومنسيه في ميونخ .. 
الجوهره: ابراهيم حبيبي ..
ابراهيم ترك الجريده اللي بيده والتفت عليها مبتسم ..
ابراهيم: هلا حبيبتي ..
الجوهره: ابي اكلمك في موضوع ..
ابراهيم باهتمام: قولي حبيبتي ..
الجوهره بدلع: تبي تعرف الموضوع يا بوخليفه .. 
ابراهيم بوناسه: هااا .. بوخليفه .. فديت قلبج يا جوهرتي الغاليه ..
ابراهيم من وناسته شل الجوهره وحضنها بفرح .. الجوهره كانت مستانسه من ردة فعل ابراهيم .. 
ابراهيم: مبروك يا اغلى ام فالدنيا .. مبروك يا ام خليفه ..
الجوهره منحرجه: الله يبارك فيك حبيبي .. 
ابراهيم قعد على الكرسي وقعد الجوهره جنبه وتم يطالعها وعيونه تحكي فرحته .. 
ابراهيم: قلتي لاحد ؟
الجوهره: انت اول واحد ..
ابراهيم باس راسها: الله يبشرج بالخير .. والله اني طاير من الفرحه .. 
الجوهره: فديت روحك حبيبي .. 
ابراهيم حط راسه في حضن الجوهره وتم يسولف معاها .. الجوهره كانت تلعب في شعر ابراهيم ..
ابراهيم: تتوقعين بكرنا بنت ولا ولد ؟
الجوهره: والله مادري .. 
ابراهيم: شتفضلين ؟
الجوهره: ما تفرق عندي .. اللي يجي من الله حياه الله .. وانت حبيبي ؟
ابراهيم: انا بعد ما تفرق عندي .. بس حبيبتي لو جات بنت ابي اسميها على امي ..
الجوهره مبتسمه: ولا يهمك حبيبي ..
ابراهيم مسك يدها وحطها على صدره .. غمض عيونه ونام في حضنها .. تمت الجوهره تتأمل ملامح ابراهيم ..
الجوهره " الله يحفظك يا ابراهيم " .. 
سلمان و يوسف فرحوا بخبر حمل الجوهره .. واخيرا بيمتلي البيت يهال .. سلمان فرح من خاطره .. و وعد نفسه انه يحب كل عيالهم و يكون له دور كبير في تربيتهم .. ويكون مسؤل عنهم .. اما يوسف فرح لاخته وتمنى الوقت لو يمر بسرعه ويشوف عياله يلعبون بحضنه .. احساس الابوه فاض في خاطره .. الجوهره اتصلت لهنادي وبلغتها بهالخبر الحلو .. وهنادي فرحت وايد لاختها .. حست ان فرحتها اكتملت بالخبر الحلو .. 
اليوم هو اليوم الموعود لمريم وفارس .. والفرحه عمت البيتين .. في بيت بوفارس .. البنات من الظهر راحوا الفندق .. عشان يتجهزون .. هيا وام محمد وام فارس نزلوا يشرفون على القاعه .. الكل كان مرتبش .. البنات كانوا يتعدلون .. والجوهره كانت معاهم ..
مريم: فديت هنوده .. تمنيتها معانا ..
الجوهره مبتسمه: فديت قلبج يا عروسه .. انتي الحين خلج من هنوده وغيرها .. انتي اهم حدث اليوم ..
فاطمه: صح .. انتي اهم شي .. لا تشغلين بالج ..
الجوهره: لا تتوترين مرايم ..
مريم مسكت يد الجوهره وابتسمت لها ..
مريم: بحاول .. 
تموا البنات يتعدلون والحريم يعابلون القاعه تحت .. الساعه 7 ونص هيا راحت الغرفه عند البنات .. 
هيا: ها بناتي خلصتوا ؟
ايمان: باقي شوي عميمه ..
هيا: زين من خلصت مكياج ؟
ايمان: انا والريم خلصنا .. 
هيا: ومن يتمكيج الحين ؟
ايمان: فطومه ..
هيا راحت صوب فاطمه ..
هيا: فديت هالعيون والله ..
فاطمه: هلا عميمه .. 
هيا: من بعدج ؟
فاطمه: مرايم .. 
هيا: الجوهره ما تمكيجت ؟
فاطمه: بلا تمكيجت من العصر .. انتي بعدي عميمه ؟
هيا: ان شاءالله .. زين سمعي حبيبتي .. 
فاطمه: هلا ..
هيا: خلصوا ونزلوا القاعه زين ..
فاطمه: ان شاءالله ..
ايمان والريم خلصوا من تسريحاتهم .. لبسوا ونزلوا مع الجوهره .. هيا وفاطمه خلصوا ونزلوا مع بعض .. تمت مريم بروحها فتره وبعدين رجعت لها فاطمه .. كانت مريم تضيف اللمسات الاخيره على نفسها .. لبست الفستان بمساعدة فاطمه اختها .. رتبت نفسها وتمت تنتظر ينادونها عشان تنزل .. فاطمه كانت معاها .. 
فاطمه: مرايم تجنين .. 
مريم: فديت عيونج يا فطيم .. فطيم بقولج شي ..
فاطمه: قولي ..
مريم بخوف: خايفه من خالد ..
فاطمه بدهشه: شلون ؟ و ليش ؟
مريم خنقتها العبره: تذكرين سالفة الجنيه اللي طلعت له .؟
فاطمه مبتسمه: اي ..
مريم: اخاف تطلع لي .. يا ماماي .. 
فاطمه: هههههه .. من صجج انتي .. 
مريم: اي والله من صجي .. 
فاطمه: خالد رجع احسن من قبل وما عليه شر .. بس انتي لا توسوسين .. يعني تطلعين معاه وتكلمينه فالتلفون ما حسيتي ان فيه شي؟ 
مريم: لا هو وايد عادي ..
فاطمه: عيل ليش متخرعه ..؟
مريم: لان خالد قالي السالفه .. 
فاطمه عقدت حواجبها: اي سالفه ؟!
مريم: سالفته كامله .. مره قالي انها طلعت له وقالت له باخذ منك مريم .. ابيه خايفه ..
فاطمه حضنت اختها: مرايم ما عليج من هالكلام .. وبأذن الله ما عليكم شر انتي وخالد .. 
مريم: الله يريح قلبج يا فطيم ..
فاطمه: زين لا تصيحين تخربين المكياج .. 
مريم: ههههه .. زين 
تموا مع بعض فتره لين اتصلت لهم هيا ..
هيا: فطومه .. ابوج جاي الغرفه .. لبسي اختج و تجهزوا ..
فاطمه: ان شاءالله عميمه ..
سكرت من عمتها والتفتت على اختها ..
فاطمه: يلا مرايم .. ابوي جاي ..
مريم: زين .. 
بوفارس طق الباب ودخل على بناته ..
بوفارس مبتسم: فديت بناتي والله ..
فاطمه: والله فديتك انت يا بوفارس .. اللي يشوفك يقول انت المعرس ..
بوفارس: هههههه .. 
دخل فارس وكان يمدح في خواته ..
فارس: شهالزين .. حلاتين حلاتين .. لو مو خواتي جان تزوجتكم ثنتينكم بليله وحده ..
الكل: ههههههه .. 
بوفارس: الله يحفظكم من عيون الناس ..
فارس: زين يلا فطيم .. غطي مرايم خل ننزل ..
فاطمه: ان شاءالله ..
لبست فاطمه عبايتها .. وغطت اختها .. ونزلوا هم الاربعه .. وصلوا لين القاعه .. بوفارس وفارس راحوا برا بعد ما وصلوا البنات لين القاعه .. طلعت ام فارس عند الباب و دخلت بنتها .. مريم دخلت وكل الانظار متوجهه لها .. ام فارس صاحت من فرحتها .. ومريم كانت متوتره ومنحرجه .. و صلت للكوشه والكل قام يسلم عليها .. تمت فتره وبعدين دخل خالد .. اول ما دخل مريم كانت شوي وتصيح .. بوفارس وبومحمد دخلوا مع فارس .. خالد كان مستانس .. وشكله طالع يجنن .. وصل لين الكوشه .. ومريم كانت منزله راسها من الخجل والتوتر .. خالد قرب من مريم رفع راسها وباس جبهتها .. وقف جنبها وهو مبتسم .. بوفارس سلم على بنته .. وبومحمد سلم عليها .. الجد كان جاي من اخر القاعه وهو معصب ..
بومحمد: ويه نسينا ابوي ..
خالد: الله يعينكم عليه الحين ..
بوفارس: شبيفكنا من لسانه ..
بومحمد: اخاف من هالخيزران اللي بيده ..
بوفارس: معقوله يسويها ..
خالد: مو غريبه على يدي .. 
قرب الجد من الكوشه .. 
الجد: تروحون عني ..
بوفارس: ما رحنا عنك الغالي .. بس على بالي انك ورانا ..
الجد: انا بسنعكم لي ظهرنا من هني ..
بومحمد و بوفارس تموا يطالعون بعض مبتسمين .. الجد سلم على مريم وخالد و وقف يتصور معاهم .. البنات راحوا يتصورون معاهم بعد .. بوفارس كان مستخف على الريم وايمان .. 
بوفارس " حليلهم البنات كبروا .. ماشاءالله عليهم " .. 
خالد كان يسوي حركات حق مريم .. يمسك يدها وهي تسحبها من الخجل .. يرجع يمسكها مره ثانيه ويضغط عليها بقوه .. المعاريس قاموا بيطلعون من القاعه .. اول ما وصلوا باب القاعه استقبلهم فارس عشان يوصلهم فوق مع فاطمه .. الريم راحت صوب الباب عشان تشوف فارس .. كانت متعمده تروح وهي كاشفه .. شافها فارس وتم يطالعها بانبهار .. الريم استغلت الفرصه وابتسمت له بدلع .. فارس هز راسه ومشى .. باس مريم وسلم على خالد .. عبدالعزيز سلم على اخته وخالد .. اما محمد الملهوف استرق النظر وشاف فاطمه على السريع عن خاطره .. صد وراح عند الشباب .. خالد ومريم راحوا فوق .. فارس وفاطمه اللي وصلوهم .. رجعوا البنات القاعه وكملوا وناسهتم .. اما الشباب طلعوا وراحوا ساحة الاستعراض .. 
فارس: خفوا يا شباب ..
عبدالعزيز: لازم نمرن السياير حق الحلبه هناك ..
محمد: والله انتوا مب صاحين ..
فاضل: رووووووح يا سيارتي الخطيره .. وتم يحفص ويسوي حركات .. 
سلمان كان يطالعهم وهو مبسوط على نشاطهم وبرأتهم .. يوسف وعلي تسابقوا على الخط السريع .. والشباب تراهنوا عليهم .. واللي فاز علي .. واللي خسروا هم فاضل و فارس و سلمان .. اما محمد وعبدالعزيز فازوا فالرهان .. وكان رهانهم .. ان لو فاز علي الفريق الثاني يرجعون البيت حفي .. ( بدون نعل ) .. ولو فاز يوسف الفريق الاول يدخلون الفندق حفي ( بدون نعل ) .. بس من حسن حظ اللي شجعوا علي انه فاز .. 
علي بشماته: هههاااااي .. فصخوا اشوف .. خل اخذ لكم لقطه تذكاريه .. بذلكم فها .. 
سلمان و فارس و فاضل ويوسف وقفوا جنب بعض عشان علي ياخذ لهم لقطه ..
محمد بنذاله: لا رفعوا ثيابكم عشان تطلع الصوره حلوه ..
سلمان: قمة النذاله ولد عمك ..
فارس: تعلمني فيه ..
فاضل: مردوده ..
عبدالعزيز: النسيب هالصوره بوريها للمدام ..
يوسف: اذكر ربك وصل على النبي يالنسيب ..
الكل: ههههه 
علي: يلا يالخسرانين .. لاتضيعون الوقت ..
الشباب رفعوا ثيابهم و علي خذ اللقطه الخطيره .. محمد جمع نعلهم وحطها في سيارته .. 
محمد: يلا كل واحد يركب سيارته ويروح بيته .. 
فارس: والنعل ؟
علي: اتفاقنا انكم ترجعون البيت حفي ..
عبدالعزيز: احم احم ..
يوسف: وجع ..
الكل: هههههه ..
يوسف: صدقوني مردوده .. 
كل واحد من الشباب ركب سيارته .. وكانوا حاسين بالاهانه انهم ركبوا بدون نعلهم .. 
علي: سباق شباب ..
يوسف بتحدي: قدام ..
......................



كل الشباب داسوا على الريس و شالوا عليه .. طبعا علي كان اولهم .. بس يوسف تحداه وداس حده وطافه .. فاضل لحقهم .. وتموا يزرقون بين السياير فالشوارع .. سلمان و محمد وفارس كانوا يسوقون وراهم بس ما كانوا يتسابقون معاهم كانوا دايسين الريس حده .. يوسف من سرعته طار عند اللفه و سلمان خاف عليه .. اما يوسف كان مستانس على الحركه .. 
يوسف: واااااااااااااو .. روعه .. روعه .. 
فاضل: والله خطير بوخليفه ..
علي: جابها برافو عليه ..
كملوا دربهم بسرعاتهم الجنونيه لين كلهم تجمعوا عند بيت بوفارس كلهم .. يوسف نزل وهو مستانس ..
علي: جبتها برافو عليك يا رجل ..
يوسف: ههاااااي .. شعور رائع .. 
عبدالعزيز: بوخليفه انا اشهد انك فنان ..
فاضل نزل الجامه: عيل ما شفتوا هالحركه .. 
شير التاير وطلع دخان وايد .. وكان صوت السياره مزعج بس خطير بالنسبه للشباب .. 
يوسف: يا روحي على التشير ..
علي: كوووووول والله ..
سلمان ومحمد وفارس وصلوا ..
فارس مبتسم: بصراحه ابدعتوا ..
سلمان: يوسف خف مره ثانيه .. وعن الينون .. وراك مره ..
يوسف ابتسم بخجل: ان شاءالله .. 
فارس: تفضلوا يا جماعه .. 
كل الشباب دخلوا بيت بوفارس وكملوا سهرتهم .. لين اتصلت ام فارس في عبدالعزيز ..
ام فارس: عزيز يبه وينكم ؟
عبدالعزيز: احنا فالبيت ..
ام فارس: زين تعالوا اخذونا ..
عبدالعزيز: ان شاءالله .. ابوي وينه ؟
ام فارس: ابوك موجود بس السياره ما تكفي .. 
عبدالعزيز: خلاص بنطلع من البيت الحين ..
التفت على فارس اللي كان مشغول بجواله .. 
عبدالعزيز: فارس الاهل ينتظرونا فالفندق .. 
فارس: يلا نروح نجيبهم ..
سلمان: زين احنا نستأذن يا جماعه ..
فارس: شدعوه يا بوخليفه .. بنرجع نكمل سهرتنا ..
سلمان: تاخر الوقت .. وانا تعبان ابي اريح شوي .. مادري عن يوسف اذا يبي يقعد ؟
يوسف: انا بعد ابي اروح اريح شوي .. بكره عندي شغل ابي اخلصه من الصبح ..
سلمان و يوسف استأذنوا وراحوا البيت .. فارس و عبدالعزيز وباقي الشباب راحوا القاعه يجيبون الحريم .. اول ما وصلوا دخلوا عند باب القاعه راح صوبهم جاسم ..
جاسم: امي تقول تعالوا داخل القاعه ..
عبدالعزيز: جسوم في حريم ؟
جاسم: بس احنا .. 
فاضل: خساره ..
محمد: لو خالد هني .. مب كفو تتكلمون جي ..
الكل: هههههه 
علي: خالد مب في فنكم الحين ..
فارس: اعتقوا الريال شوي ..
عبدالعزيز: يا ليلي الليل عليك يا خالد ..
محمد: بسكم عاد .. 
فاضل: ما نفتك من خالد تطلع لنا انت .. 
علي: ولين ..
كملوا دربهم للقاعه .. اول ما دخلوا البنات كانوا قاعدين على الطاولات يسولفون ويضحكون .. طبعا محمد راح عند ساره .. فارس راح عند خواته .. الريم كلت فارس بعيونها .. وفاطمه كانت تراقبها .. 
ايمان: عيونج ريمو .. 
الريم انحرجت: نعم ؟
ايمان رفعت حاجب: اقول فديت عيونج ..
الريم ابتسمت بتوتر وراحت صوب امها .. فاطمه ما عرفت تفسر حركة ايمان وتمت تفكر فيها .. 
فارس: شو هالزين ام فارس .. اخاف انتي العروس ؟
ام فارس مبتسمه: فديت قلبك والله .. انت اللي طالع معرس .. 
فارس: فديت عيونج يالغاليه .. 
ام فارس: يعلني اشوفك معرس .. وطالعت الريم .. 
فارس طالع الريم وصد على طول .. اما الريم كانت طايره من الوناسه .. فاطمه كانت تراقب بهدوء .. 
ايمان: انا بختار لك عروسه يا فارس ..
فارس باستهزاؤ: غيرج كان اشطر ..
ايمان: افااا .. شلون ؟
فارس: شلون عاد هاذي مب شغل يهال ..
فاطمه: هههههه .. 
الريم كانت تسمع كلامهم و هي ميته من القهر .. تموا شوي فالقاعه وبعدين كلن توجه لبيته .. فاطمه ركبت مع فارس وايمان مع ابوها وامها و جاسم .. عبدالعزيز كان محتج لان محد ركب معاه .. رجعوا البيت ويوسف اتصل بفاطمه .. 
يوسف بشوق: حيالله هالصوت .. 
فاطمه: هلا فديتك ..
يوسف: شخبارج حبيبتي ؟
فاطمه: طيبه الله يسلمك .. اعلومك ؟
يوسف: فديت هالصوت .. من سعت صوتج ردت فيني الروح .. 
فاطمه بوناسه: فديت روحك يا يوسف ..
يوسف بهمس: فطومتي ..
فاطمه: هلا حبيبي .. 
يوسف بهمس: احبج ..
فاطمه دمعت عيونها من الوناسه .. 
فاطمه: فديتك يا يوسف .. وانا بعد احبك ..
يوسف ضاعت اعلومه يوم سمع احبك من فاطمه .. غمض عيونه وابتسم ..
يوسف: فديت قلبج يا فطومتي .. 
فاطمه: الله لا يحرمني منك يا يوسف ..
يوسف: حياتي والله .. 
تموا يسولفون لين أذن الفجر .. 
يوسف: حبيبتي ..
فاطمه: هلا .. 
يوسف: طولت عليج وانتي راجعه من العرس وتعبانه ..
فاطمه: بالعكس يا يوسف .. افرح لما اسمع صوتك ..
يوسف: يا قلبي انتي ..
فاطمه: فديت قلبك .. زين يلا قوم صل لان أذن من 10 دقايق ..
يوسف: ان شاءالله حبيبتي .. انتي متى بتنامين ؟
فاطمه: بصلي وبنام .. 
يوسف: ممممم .. 
فاطمه: قول ..
يوس: زين تنتظريني لين ارجع من المسيد ؟
فاطمه مبتسمه: ان شاءالله .. 
يوسف: حياتي والله .. بس ابي اسمع صوتج قبل ما انام ..
فاطمه: ان شاءالله ..
يوسف: زين حبيبتي خل اروح المسيد .. وباكلمج اول ما وصل البيت ..
فاطمه: تحمل بنفسك حياتي .. 
يوسف بفرح: ان شاءالله حبيبتي .. 
سكرت من يوسف وهي طايره من الفرحه .. هاي اول مره تكلم يوسف هالكثر .. اما يوسف المخبول كان فرحان كثر فاطمه ..
يوسف " احيانا احس اني اعيش حلم .. احب فطومتي .. و اتعرف على اهلها .. تحبني واموت فيها .. واتزوجها فديتها والله .. الحمدلله على كل حال " .. راح يقعد سلمان حق الصلاه . وكلعوا مع بعض للمسيد .. لما رجعوا يوسف اتصل بفاطمه .. كلمها شوي عن خاطره وبعدين غمض عيونه براحه ونام بهدوء وتعمق .. 
مريم وخالد كانت ليلتهم غير كل الليالي .. خالد كان مسوي مفاجأت حق مريم .. وبحكم ان خالد وايد رومنسي .. فهو وايد يحب اضاءة الشموع .. بعد ما طلعوا من القاعه راحوا الغرفه .. اول ما انفتح لهم الباب مريم كانت متعجبه من الغرفه .. 
مريم " ويه ليكون مغلطين فالغرفه .. يوم جبت شنطتي ما كانت الغرفه جي ؟ هااا اكيد احد سوالف خالد فديته " 
خالد بعد ما طرد فارس وفاطمه سكر الباب رواح عند مريم اللي كانت تبي فاطمه تكون معاها عشان تبدل ملابسها 
خالد: يلا روحوا .. بس لين هني انتهى دوركم ..
فاطمه: يه خالد .. خلني اساعد اختي شوي ..
خالد: انا بساعدها .. توكلوا ..
فارس: شو تساعدها .. البنت تستحي ..
فاطمه: اي البنت تستحي ..
خالد: ما في حيا ولا غيره .. يلا روحوا ..
فاطمه بقهر: خالد يا ويلك .. بعلم عليك ابوي ..
خالد رافع حاجب: فارس اخذ فطوم هالغثى و فكوني ..
فارس فهم ان خالد مسوي مفاجأه حق مريم .. بس فاطمه ما كانت فاهمه .. فارس سحب فاطمه اللي كانت محتجه .. 
فاطمه: فارس شو فيك .. البنت لازم تبدل .. 
فارس: انتي ما تفهمين ..
فاطمه وقفت وتخصرت لفارس ..
فاطمه: شو افهم ؟
فارس: الولد مسوي مفاجأه للبنت ..
سحبها من يدها وراحوا صوب المصاعد ..
فاطمه: اي ي ي .. بس بعد من اللي بيساعدها ؟
فارس: يالله عليج يا فطيم .. صايره وايد تحنين جنج عيوز ماكلين عشاها .. 
فاطمه عصبت: شو عيوز ماكلين عشاها .. ماحبك فارس ..
فارس مبتسم: فديت عيونها اللي ما تحبني .. 
فاطمه مدت البوز وطلعت من المصعد وهي زعلانه على فارس .. فارس سحبها قبل ما تدخل القاعه ..
فارس: شدعوه تزعلين فطيم ..
فاطمه: ما زعلت ..
فارس: احلفي زين ..
فاطمه بدلع: مابي ..
فارس: ههههههه .. فديت اللي ما تبي والله .. وباس راسها .. ولا تزعلين يالغاليه .. 
فاطمه ابتسمت: ما زعلت فديتك .. 
فارس: زين يعني اروح وانا متطمن ؟
فاطمه: اي .. 
ابتسموا لبعض وفارس راح صوب الشباب .. اما فاطمه راحت القاعه و يوسف ماخذ كل تفكيرها .. 
الحين خل نرجع لمريم وخالد .. طبعا مريم كانت مستغربه من التغير اللي صار بالغرفه .. بعد ما خالد صرف فاطمه وفارس سكر الباب وراح صوب مرم اللي كانت واقفه في ممر الغرفه وعلامات التعجب باينه عليها .. فرب منها ومسك يدها ..
خالد: مبروك يا اغلى مريم فالدنيا .. 
مريم نزلت راسها: الله يبارك فيك يا خالد .. 
خالد طبع بوسه على جبهتها: الله يقدرني واسعدج يا بنت العم .. 
مريم اكتفت بابتسامه .. 
خالد: زين تعالي ارتاحي حبيبتي .. 
مريم مشت جنب خالد وقعدوا على الكرسي ..
مريم: خالد انت ما تخلي عنك المفاجأت ..
خالد يطالعها مبتسم: فديت قلبج .. بعدنا باول المشوار .. 
مريم باستغراب: اول المشوار! .. شلون ؟
خالد: عاد لا تحرقين المفاجأه يا حبيبتي .. 
مريم مبتسمه: زين حبيبي .. 
خالد: عن أذنج حبيبتي .. 
مريم: زين فديتك .. 
خالد راح الغرفه الثانيه و اتصل عشان يرتب حق المفاجأه والعشا .. مريم كانت مستانسه وفي نفس الوقت ودها تعرف شو المفجأه اللي محضرها لها خالد .. رجع لها خالد وهو مبتسم .. قعد جنبها وتم يتغزل بجمالها .. 
خالد: شو هالزين يا بنت العم .. ماشاءالله عليج .. 
مريم كانت منحرجه وما ردت .. 
خالد قرب منها: ذبحتيني بهالجمال .. وربي ماشفت بحلاج .. شو هالفستان الحلو .. حركات بعد قاصه اليود ومطلعتي هالزنود البيضه .. انتي ناويه علي الليله .. 
مريم: انت بعد ما عليك زود .. 
خالد مبتسم: كملي ابي اسمع صوتج ..
مريم بدلع: خاااااالد ..
خالد: فديت اللي قالت خالد .. شو هالتسريحه الحلوه يا حلوه انتي .. شو هالحنه الزينه .. كل هاي لي ..
مريم: اي ..
خالد: اموت فالخجل .. زين قولي لي حبيبتي شلون ما علي زود .. 
مريم"فديتك يا خالد": طالع غير .. 
خالد: رفعي راسج وكلميني .. 
مريم رفعت راسها وتلاقت عيونها بعيون خالد .. كانت بتكمل بس هامت بعيونه .. وخالد ضاعت علومه لما تلاقت عيونهم ببعض .. تموا يطالعون بعض بحب وحنان ......
..................


خالد: زين قومي بدلي ملابسج حبيبتي .. 
مريم: زين بس اتصل بفاطمه ولا امي عشان يساعدوني ..
خالد: افاا .. وانا ؟
مريم: لا استحي ..
خالد: ما راح اشوفج .. 
مريم: لا مابي ..
خالد: عن الدلع يا كل الدلع انتي ..
مريم بتوسل: الله يخليك يا خالد ..
خالد بهدوء: حبيبتي شو فيها لو انا ساعدتج .. وعلى فكره ابيج تلبسين اللي البدله اللي انا مخليها فالكبت ..
مريم عقدت حواجبها: اي بدله ..
خالد: انتي تعالي خل اوريج اياها ..
مريم: ان شاءالله .. 
مدت يدها لخالد .. مسكها من يدها وراحوا الغرفه الثانيه .. فتح الكبت وشافت مريم البدله و استغربت .. 
مريم: خالد حق ايش هالبدله ؟
خالد: انتي لبسيها وبتعرفين .. 
مريم باستسلام: ان شاءالله .. 
خالد باس يدها: فديت قلبها بنت عمي ..
مريم ابتسمت: زين تعال شل الطرحه من راسي .. بس شوي شوي .. مو تسحبها بقوه ..
خالد: ههههه .. زين حبيبتي .. بس خل افصخ البشت وبرجع لج .. 
مريم: زين .. 
مريم تمت اطالع البدله وتتفكر فيها .. والبدله كانت تنوره سوده شيفون فيها ورود صغيره لونها ابيض .. و بادي خفيف لونه ابيض و فيه ورود سوده مطرزه موزعه على البادي .. تمت اطالع البدله وهي مستغربه .. 
مريم" ليش البس هالبدله ؟ شو الغرض منها .. آه منك ومن حركاتك يا خالد " .. ابتسمت وهي تفكر في خالد .. 
رجع خالد عند مريم ,,
خالد: فديتها اللي واقفه جدامي ..
مريم كانت تشوف خالد وتتفكر في وسامته .. 
مريم: تدري انك تشبه يدي ..
خالد مبتسم: اي ادري .. ما تشوفينه للحين يغازل .. فاكر نفسه للحين شاب ..
مريم: ههههه .. حليله يدي ..
خالد: فديت هالضحكه والله .. 
مريم: زين الحين شل الطرحه بس اول شيل المشابيص شوي شوي ..
خالد: زين ..

مد يده وتم يشل المشابيص اللي كانت تثبت الطرحه .. 
خالد: حشى شو مسويه براسج انتي .. ما خليتي مشباص ما حطيتيه ..
مريم: هههههه .. لازم اثبت الطرحه .. بعدين لا تطنز علي ..
خالد مبتسم: ان شاءالله طاله عمرج ..
مريم وخالد: ههههههه ..
خلص خالد من المشابيص ونزل الطرحه من على راس مريم .. 
مريم: زين الحين انا بافتح شعري ..
خالد: معليه حبيبتي بساعدج ..
مريم: لا مابي ..
خالد: يالدلوعه .. انا بساعدج .. يلا اشوف عطيني ظهرج خل افتح لج شعرج ..
مريم: زين زين ..
خلصوا من الطرحه والشعر .. ومريم حست بالراحه بعد ما فتحت شعرها .. الحين جى دور الفستان ..
مريم: شوف انت افتح السحاب واطلع زين ..
خالد بخبث: ليش حبيبتي اروح .. 
مريم: خالد عاد ..
خالد: ههههه .. زين يلا عطيني ظهرج .. 
فتح لها سحاب الفستان وطلع راح الغرفه الثانيه .. مريم بدلت ملابسها ولبست البدله .. كانت البدله مرتبه عليها مشطت شعرها و ضبطت مكياجها وراحت الغرفه الثانيه عند خالد .. اول ما دخلت على خالد تم يطالعها وهو مبتسم .. 
خالد " لا إله الا الله على هالجمال" .. 
مريم قربت من خالد وقعدت جنبه .. خالد مسك يدها ..
خالد: فديت هالجمال يا بنت العم .. الله يحفظج يالغاليه .. 
مريم: فديت قلبك يا خالد ..
خالد: يعني حرمتيني من شوفتج شهر عشان هالجمال .. والله انطرج العمر كله ..
مريم: الله يقدرني واسعدك يا خالد ..
خالد طوق مريم بيدينه وحضنها بحنان .. مريم حطت راسها على كتفه وغمضت عيونها .. 
خالد: اتصل اطلب العشا الحين حبيبتي ..
مريم: ممممم .. الساعه كم الحين ؟
خالد: الحين تقريبا الساعه 1 ونص ..
مريم: ماشاءالله الوقت يركض ..
خالد: ها حبيبتي اتصل اقولهم يجيبون لنا العشا ؟
مريم: زين حبيبي ..
خالد مد يده على الطاوله الصغيره اللي جنبه واتصل بخدمة الغرف .. بعد ماخلص مريم سألته ..
مريم: خالد بسألك حبيبي ..
خالد: قولي فديت قلبج ..
مريم: شلون غيرت الغرفه جي .. انا يوم جيت الظهر عشان احط اغراضي ما كانت جي .. 
خالد: يوم رحتي الغرفه الثانيه تتعدلين انا طلبت منهم يدخلون يسون كل اللي انتي الحين فيه .. 
مريم: ترتيب الشموح يجنن .. واحواض السمك حلوه حول الشموع .. الورد الاحمر المنثر في كل مكان روعه .. لا وريحة الغرفه روعه بصراحه .. 
خالد قرب من مريم: كل شي لعيونج يهون .. 
مريم بخجل: فديت عيونك يا خالد .. 
خدمة الغرف جابوا العشا .. 
خالد: حبيبتي روحي الغرفه الثانيه خل يدخلون الاكل .. 
مريم قامت بتروح الغرفه الثانيه: ان شاءالله ..
خالد: فديتج اخذي بشتي معاج .. 
مريم: زين حبيبي .. 
خذت بشت خالد وراحت الغرفه الثانيه .. تمت تشم ريحة بشت خالد .. وهي فرحانه .. بعد ما ربتوا لهم الاكل في الغرفه الثانيه .. خالد نادى على مريم ..
خالد: تعالي حبيبتي محد هني ..
مريم: ان شاءالله ..
راحت الغرفه الثانيه .. خالد فصخ غترته وحذفها على الكرسي .. مريم استخفت على شكله .. 
مريم: ليش ما تطول شعرك خالد ..؟
خالد التفت: اول شعري؟
مريم: اي .. شعرك ناعم و لو طولته بيطلع حلو عليك ..
خالد: ممممم ..
مريم: مو تطوله وايد .. بس يكون طايح ومبين ..
خالد: حاضرين ولا يهمج زوجتي الغاليه .. 
مريم: فديت قلبك يا زوجي الغالي ..
مريم وخالد: هههههه .. 
خالد: فديت هالضحكه والله .. يلا تعالي نتعشى حبيبتي ..
مريم قربت: ان شاءالله .. 
تعشوا الحبايب وبعدين تموا يسولفون لين مريم غطت عيونها وهي في حضن خالد .. خالد كان يطالع ملامح مريم ويتفكر في جمالها .. أذن الفجر ومريم كانت بحضن خالد .. قعدها بهدوء ..
خالد: مريم .. مرايم ..
مريم: همممم ..
خالد: فديت قلبج قومي أذن الفجر ..
مريم فتحت عيونها: أذن ؟
خالد: اي حبيبتي ..
مريم: زين الحين بقوم .. 
خالد تركها وراح يتوضأ .. مريم تمت اطالع الغرفه وابتسمت .. دخلت الحمام الثاني توضت وطلعت وهي تتمسح شافت خالد يصلي .. بسرعه ليست شيلتها وكبرت جنبه .. بعد ما صلوا خالد اتصل تلفون وراح لبس بنطلون اسود وتي شيرت ازرق سماوي .. مريم استغربت وتمت اطالع خالد ..
خالد: يلا حياتي لبسي عبايتج ..
مريم باستغراب: البس عبايتي ؟
خالد: اي حبيبتي .. حان وقت المفاجأه ..
مريم ابتسمت: اموت في المفاجأه و وقت المفاجأه ..
خالد ومريم: ههههههه 
راحت مريم الغرفه الثانيه .. رفعت شعرها وحطت كحل .. لبست عبايتها وشيلتها وراحت عند خالد اللي كان ينتظرها .. 
خالد: جاهزه حبيبتي ..
مريم: اي ..
خالد: ماله داعي تشيلين شنطتج .. 
مريم: زين ..
تركت الشنطه على الطاوله وطلعوا من الغرفه .. كان شخص من الفندق ينتظرهم عند المصعد .. 
الموظفه: استاذ خالد وحرمه ؟
خالد: اي ..
الموظفه: اهلا وسهلا فيكم نزلاء بالفندق عندنا .. 
خالد: اهلا وسهلا .. 
انفتح باب المصعد .. الموظفه دخلت قبلهم .. 
الموظفه: تفضلوا ..
دخل خالد وهو ماسك يد مريم .. مريم تمت اطالع المصعد اللي رايح فوق .. استغربت ..
مريم " وين رايحين احنا .. وليش فوق مو تحت ؟ " .. وقف المصعد .. لما انفتح الباب مشوا في ممر طويل نهايته باب .. الموظفه فتحت الباب ومريم وخالد صعدوا الدري .. مريم كانت مستغربه وتتسأل بينها وبين نفسها عن المكان اللي هم فيه .. نهاية الدري كان فيه باب نفس ابواب الطوارئ اللي فالمباني .. الموظفه سبقتهم على الباب وفتحته لهم .. ورا هالباب تبينت لمريم المفاجأه .. طلعوا على سطح الفندق .. وكان لون السماء بدى يميل للفاتح لان الشمس بدت تشرق .. مريم سمعت صوت غريب .. شافت هليكوبتر نازله على السطح .. 
مريم: خالد شو هاي ؟
خالد مبتسم: بعد شوي بتعرفين .. 
نزل طيار الهليكوبتر وسلم على خالد .. 
الطيار: مرحبا استاذ خالد .. الف مبروك ..
خالد: الله يبارك فيك الغالي ..
الطيار: جاهزين ؟
خالد: اي جاهزين .. 
الطيار: تفضلوا ..
خالد: يلا حبيبتي ..
مريم: ان شاءالله " هالانسان كله مفاجأت " ..
ركبوا الهليكوبر .. مساعد الطيار عطاهم سماعات كبيره مزوده بمايك عشان يكلمون بعض فيها .. لان صوت اجهزة الهليكوبر مزعجه و وايد قويه على الاذن .. خالد لبس السماعه و عطى الثانيه لمريم .. مريم عدلت شيلتها ولبستها .. كانت حاسه بخوف .. مسكت يد خالد وضغطت عليها .. 
خالد: خايفه حبيبتي ؟
مريم: شوي بس ..
خاد مبتسم: فديت قلبج .. تعالي عندي حياتي .. 
ربطوا الاحزمه والطيار أشر لخالد انهم بيقلعون .. خالد هز له راسه بالموافقه .. ارتفعت الهليكوبر عن سطح الفندق .. مريم كانت ضاغطه على يد خالد ومغمضه عيونها .. خالد طوقها بيده اليمين وقربها من صدره .. وبيده السيار كان ماسك يدينها .. 
خالد: فتحي عيونج احنا فالجو الحين .. 
مريم فتحت عيونها كانت تشوف الفندق صغير .. وتشوف الانوار في البلاد رهيبه من فوق .. الهليكوبتر تم محلق فالجو .. خالد طلب من مريم انه يقعدون مواجهين الدريشه .. كان الخليج كبير تحتهم .. ومريم كانت منبهره بالمنظر .. اشرقت الشمس ونورت سماهم حب و حنان .. خالد ومريم تموا يتأملون شروق الشمس وهم جنب بعض ..
خالد: حياتي مرايم ..
مريم: هلا حبيبي ..
خالد: انا عشقي شوروق وغروب الشمس .. و تمنيت طول عمري انج تشاركيني هاللحظه .. اقعد جنبج وايدي بيدج ونتأمل شروق الشمس يا شمس حياتي انتي ..
مريم: فديت قلبك يا خالد .. والله ما تخيلت نفسي بتأمل شروق الشمس من هالزاويه .. و ما تخيلت عمري باركب هليكوبتر .. شلون جات في بالك ؟
خالد مبتسم: جربتها من قبل ..
مريم: واااااو .. ماشاءالله عليك يا خالد ..
خالد: بس جربت غروب الشمس .. وقلت لازم اتامل شروق الشمس وايادينا متشابكه ببعض .. 
مريم: فديت روحك يا خالد .. 
كان منظر شروق الشمس عظيم .. انعكاس اشعت الشمس على امواج البحر .. و تغلغلها وسط الغيوم .. مريم وخالد تأملوا هالمنظر لمدة ساعه من اقلاعهم من سطح الفندق .. بعد ما ارتفعت الشمس في السناء حان وقت العوده للفندق .. رجعوا ادراجعم للفندق .. نزل الطيار من الهليكوبتر وفتح لهم الباب .. سلم عليهم ..
الطيار: اتمنى انكم استمتعتوا معانا ..
خالد: جزاك الله خير .. وماقصر الغالي ..
الطيار: حاضرين لك اي وقت .. موفقين ان شاءالله ..
خالد مبتسم: الله يسلمك .. 
رجع الطيار للهليكوبر وحلق فيها فالسماء .. مريم وخالد كانن موظفة الفندق في استقبالهم وبيده كاميره .. طلب من الموظفات يقدمون الورد والهدايا لمريم .. وهي خذت لهم لقطات حسب تعليمات خالد .. مريم كانت مستانسه بعد ما خلصوا تصوير رجعوا غرفتهم .. مريم كانت مستانسه وما توقعت ان ليلة عرسها بتكون جي .. توقعتها تكون تقليديه .. بس خالد كسر روتين ليلة الدخله .. 
مريم: متى بتنام ؟
خالد: بعد شوي .. 
مريم: زين باخذ لي شور سريع ..
خالد: اخذي راحتج حياتي .. باطلب فطور شو تبين عصر ولا شاي ؟
مريم مبتسمه: ابي مثلك ..
خالد عض شفته وابتسم لها: زين ..
مريم دخلت الحمام وخذت لها شور دافي .. خالد طلب لهم فطور و راح خذ له شور في الحمام الثاني .. طلعت من الحمام ولقت خالد قاعد يقرى الجريده والفطور جدامه .. قربت منه وطبعت بوسه على خده ..
مريم: نعيما حبيبي ..
خالد ابتسم: الله ينعم عليج حياتي .. 
مريم: شو هالفطور الشهي ..
خالد: اقربي يا حياتي ..
مريم: ان شاءالله .. اصب لك شاي حبيبي .. 
خالد: اي فديت روحج ..
بعد ما تريقوا قعدوا شوي يتفرجون على التلفزيون وبعدين ناموا .. كانت مريم اسعد انسانه بمفاجأت خالد .. وخالد كان اسعد انسانه لانه ارتبط بمريم بنت عمه و حب حياته
......................








تموا ساكتين فتره .. وفاطمه تشجعت وكلمت فارس ..
فاطمه: فارس ممكن اسألك سؤال ؟ 
فارس"يا ويلي من فطيم": اي تفضلي ..
فاطمه: انت تحب ؟
فارس بطل عيونه وتم يطالع فاطمه .. 
فارس: احم .. شو اللي خلاج تسألين هالسؤال ؟!!
فاطمه: فارس .. كل شي واضح .. وبعدين انا مو صغيره عشان تسكتني بكم كلمه يا فارس ..





فرحة مريم وخالد ما تنوصف .. بعد ما قضوا ليله حلوه و استمتعوا بشروق الشمس على متن الهليكوبتر .. راحوا بيت بوفارس .. الكل استقبلهم بحب وحنان وشوق .. بوفارس كان طاير من الفرحه .. ام فارس صاحت اول ما شافت بنتها .. ايمان وفاطمه كانوا فرحانين لاختهم .. فارس وعبدالعزيز كانوا يلعوزون خالد ومريم .. بيت بومحمد راحوا بيت بوفارس عشان يستقبلون المعاريس .. كلن سلم عليهم واستقبلهم بفرح .. خالد كان مستانس ويسولف مع الشباب .. مريم مسكوها البنات وطاروا فيها على غرفة فاطمه .. 
ايمان: ها مريوم ..
مريم مبتسمه: شو ها مريم ؟
ايمان: انتي فاهمه وانا فاهمه ..
مريم: لا مو فاهمه شي ..
فاطمه: خليها عنج .. توها صغيره على هالسوالف .. بعدين انا وانتي نقعد بروحنا ونتكلم على راحتنا .. 
مري بخبث: ولا يهمج .. 
الريم: خفوا علينا يالمعرسات ..
الكل: هههههه .. 
تموا البنات يسولفون شوي وبعدين نزلوا تحت عشان يتغدون .. فارس كان فالصاله يسولف مع عمته هيا .. البنات دخلوا عليهم والريم ما شلت عيونها عن فارس .. لدرجة ان فارس تضايق وماقدر يقعد .. 
هيا: وين رايح فديتك ؟
فارس: بروح عند الشباب .. 
هيا: للحين ما حطوا الغدا خلك شوي .. 
فارس: حاضرين لج عميمه .. 
الريم كانت مستانسه وهي اطالع فارس وهو يتكلم مع عمته .. وفاطمه كانت تشوف الريم بشفقه ..
فاطمه " مسكينه الريم .. بتاكل فارس بعيونها .. الله يهديها عشمت نفسها بحب فارس " .. 
رن جوال فارس وكانت مناف المتصله .. شاف التلفون وابتسم .. كتم الرنه وقام عشان يتكلم برا ..
هيا مبتسمه: شو هالمكالمه الضروريه ؟
فارس: هههههه .. شوي وراجع ..
هيا: اخاف بس بترجع .. 
فارس: احم .. بس شوي ..
هيا: زين رد قبل ما تنحسب المكالمه عليك ..
فارس مبتسم: تفداهم .. 
محد انتبه لكلام فارس الا الريم .. حست بغصه لما سمعت اخر كلمه منه .. مريم وايمان كانوا يسولفون .. فاطمه كانت تمسج يوسف .. الريم تمت ساكته وتغير ويها .. فارس طلع واتصل بمناف .. 
فارس: فديت هالصوت ..
مناف منحرجه: شخبارك حبيبي ؟
فارس مبتسم: الحين صرت بخير .. 
مناف: فديت قلبك والله ..
فارس: اخبارج انتي ؟
مناف: الحمدلله .. زين متى بتسافر ؟
فارس: تو الناس ..
مناف: ليش ؟
فارس: ولد عمي بيودي هله المانيا .. وبعد ما يرجع بنروح .. 
مناف: اي ي ي ..
فارس: تجين معاي ؟
مناف: وين ؟
فارس: المكسيك ..
مناف: هههههه .. شاللي يوديني ؟
فارس: تعالي بلبسج الكبوس الكبيره مالتهم .. وبأكلج تاكو وفلفل .. و بوديج على البحر تتشمسين .. 
مناف: ههههههه .. 
فارس بشوق: خاطري احضن ايدج وامشي جبنج .. 
مناف استحت وماردت على فارس .. غمضت عيونها وتخيلت نفسها تمشي جنب فارس .. 
فارس: شو فيج سكتي حياتي ؟
مناف: ها .. لا ولاشي حبيبي .. 
فارس: ما ودج نكون مع بعض مناف .. 
مناف بخجل: اي ..
فارس: شو اللي اي حياتي ؟
مناف سكتت وماردت على فارس .. فارس حس انها انحرجت .. 
فارس: مناف ..
مناف: نعم ..
فارس: اموت فيج ..
مناف مبتسمه: حياتي والله .. وانا احبك يا فارس .. انت صرت كل شي بحياتي .. 
فارس: وانتي حياتي كلها .. 
مناف وفارس تموا يسولفون عن حبهم .. محمد كان يراقب فارس ويفكر فيه .. 
محمد " ايه عليك يا فارس .. قلبك كبير .. والله يعين قلبك " .. 
خلص فارس من مكالمته مع مناف ورجع الصاله .. 
هيا: شو هالمكالمه الطويله ؟
فارس: ههههه .. ما طولت حرام عليج .. بعدين هالمكالمه شغل 
هيا: ما يندرى عن هالشغل .. 
فارس: زين انا بروح الميلس باتغدا .. 
هيا: بالعافيه فديتك ..
فارس: الله يعافيج .. التفت على فاطمه .. اقول فطيم ..
فاطمه: هلا اخوي ..
فارس: يقولون النسيب فالميلس بيتغدا عندنا ..
فاطمه: عليه بالعافيه .. 
فارس: هههههه .. بوصلها له ..
فاطمه ابتسمت لفارس ونزلت راسها .. فارس ضحك عليها وطلع عنهم .. الريم كانت تشوف فارس وهي معصبه 
الريم " شو هالمكالمه المهمه اللي مونسه فارس هالكثر ؟ علينا شغل .. اففففف " 
فارس مر المطبخ على امه .. ولقى يدته قاعده وتشرف على الخدم .. 
فارس: احم احم .. انا جيت ..
الجده صدت عنه: لوع الله جبدك .. 
فارس: شحالج الغاليه ؟
الجده: حالي احسن من حالك ..
فارس: انا كنت اسأل امي ..
الجده: وجع ..
ام محمد: هههههه .. جننتها يا فارس ..
الجده: والله هو المينون .. 
فارس: سمعيني الشيخه .. من المينون ..
الجده: انت ..
فارس بصوت عالي: لا انا .. 
الجده تخرعت: و عزرايل ياخذ روح العدو .. 
فارس: هههههههه .. خافت 
الجده قامت من الكرسي وماسكه في يدها صحن تبي تضرب فيه فارس .. 
الجده: يعلك تعرس ..
فارس: آمين ..
ام فارس التفت على فارس مستغربه .. 
الجده: زواجك بيكون على يدي .. 
فارس: لا من زين ذوقج .. اكيد بتاخذين لي اللي مسويه فرق العدله .. لا ومسويه عجفتين بعد .. 
الجده: وازينهم هالبنايات .. لا وبعد بلبسها صروال بو دق من تحت .. 
فارس: هههههه .. احلى يا صروال بو دق .. بس عيل مب ماخذ الا اللي تختارينها .. وباس راس يدته ..
الجده: زين روح تغدا .. فكنا 
فارس: لا حالف انتي تأكليني بيدج ..
الجده: وع من زين حلجك ..
فارس: واااي .. حلجي اللي تعيبين عليه في ناس بيموتون ويذوقونه .. 
الجده: ويه .. من يبي يذوق حلجك .. 
ام فارس و ام محمد كانوا يطالعون فارس باستغراب .. 
الجده دزت فارس: روح تغدا يا علك العافيه .. 
فارس وهو طالع: زين زين .. 
فارس راح الميلس .. دخل سلم عليهم وهو مفرفش .. 
بوفارس: تعال تغدا يبه ..
فارس: لحظه شوي الغالي .. كان يقرى مسج من مناف ..
محمد: فارس يتغلى يا عمي ..
بوفارس: ما يركب عليه كلش ..
محمد: كلش كلش ..
الكل: ههههههه 
فارس: اونكم قطعتوني .؟
محمد: لا طال عمرك .. تعال تغدا بس ..
فارس: ان شاءالله .. التفت على يوسف .. شحاله النسيب ؟
يوسف ابتسم: طيب الله يسلمك .. 
فارس التفت على خالد: وشحاله النسيب الثاني ..
خالد رفع حاجب: طيب طاب حالك .. 
فارس: والله بالعب بكم يا انسباي الثنين .. صبروا علي بس ..
خالد و يوسف طالعوا بعض وابتسموا .. تغدوا الشباب و اول من خلص فيهم الجد 
عبدالعزيز: شبعت يالكشخه ؟
الجد: الحمدلله ..
عبدالعزيز: ما كلت شي .
الجد: على بالكم انا مثلكم هامور اكل كل شي ..
يوسف و بوفارس غصوا .. تموا يكحون ..
عبدالعزيز: حشى مب عين عليك .. 
بومحمد: اذكر ربك يبه ..
الجد مبتسم: لا اله الا الله .. سمالله عليكم ..
بوفارس يضرب صدره: كح كح .. الله يهديك يبه .. 
بومحمد: هاتوا الماي .. 
قام سلطان وعطى عمه و يوسف الماي .. اما الجد مافتكر فيهم وراح يغسل يده .. 
فارس: سمالله عليك يالنسيب .. وبهمس .. مادروا عنك اللي هناك ..
يوسف: احم .. الله يسلمك ..
خلصوا الشباب غداهم و بوفارس طلب من الحريم انهم يجيبون الفواكه والحلويات والقهوه والشاي .. بعد ما تفاولوا الريايل خالد استأذن منهم عشان يروح البيت يريح شوي .. اتصل بمريم وطلعوا مع بعض .. طبعا خالد كان مجهز غرفته هو و مريم قبل العرس بشهر .. راحوا البيت ومريم عجبتها الغرفه و ذوق ولمسات خالد فيها الحبايب قيلوا الظهر من بعد التعب .. في بيت بوفارس الشباب قيلوا في الميلس والحريم قعدوا فالصاله .. اما البنات تجمعوا في غرفة ايمان تموا يسولفون ويحشون في خلق الله .. الريم و ايمان ناموا بعد السوالف .. اما فاطمه فكانت تمسج يوسف .. 
......................





خالد ومريم طاروا على فرنسا يقضون شهر العسل .. محمد وساره سافروا المانيا .. عيلة بوفارس وبومحمد جهزوا عشان يسافرون لندن .. البنات كانوا مجهزين شنطهم وعدتهم كامله .. فاطمه اتصلت بمناف عشان تسلم عليها قبل ما يسافرون .. 
فاطمه: السلام عليكم ..
مناف: عليكم السلام والرحمه .. هلا وغلا ..
فاطمه مبتسمه: شحالج مناف ؟ 
مناف: الحمدلله بخير .. اعلومكم انتوا ؟
فاطمه: الحمدلله طيبين .. بس زعلانين منج ..
مناف: ليش ؟
فاطمه: ما حضرتي عرس مريم ..
مناف: والله ظروفي صعبه يا فاطمه .. ماعندي حد يجيبني .. 
فاطمه بحنان: فديتج يا مناف .. زين كنا بنطرش لج السايق مافيها شي ..
مناف: ما تقصرون فديتكم .. انا كلمت مريم وباركت لها ..
فاطمه: قالت لي .. فيج الخير يا مناف .. بس كانت بتكتمل فرحتنا بوجودج .. 
مناف: انتوا ما قصرتوا اكيد .. يعطيكم العافيه ..
فاطمه: الله يعافيج .. والفال لج يا مناف ..
مناف منحرجه" آمين": الله يسلمج حبيبتي .. 
فاطمه: زين مناف شو رايج امرج ونجي بيتنا ؟
مناف: صعبه حبيبتي .. وبيتنا بعيد .. منطقتنا شبة مهجوره ..
فاطمه: انتي تصعبينها .. بجيج مع ابوي ..
مناف: انا مابي اصعبها .. بس امي ما بتوافق اني اركب مع ابوج .. وبيتنا بعيد وماعندي حد يجيبني .. 
فاطمه: زين بجيج مع الدريول .. وبخلي ابوي ولا اخوي يمشون وراي بالسياره ..
مناف: زين شوفي مو الحين .. بعد ما ترجعون من السفر احسن ..
فاطمه: وعد ..
مناف: وعد ..
فاطمه: فديتج يا مناف .. زين حبيبتي تامريني على شي من لندن ؟
مناف: تروحين وترجعين بالسلامه ..
فاطمه: الله يسلمج حياتي .. زين ما طول عليج .. بكلمج وقت ثاني ..
مناف: زين حبيبتي .. 
فاطمه: مع السلامه ..
مناف: مع السلامه ..
سكرت فاطمه من مناف وهي تفكر في فارس .. اما مناف سكرت من فاطمه واتصلت بفارس على طول .. فارس كان مع محمد فالقهوه .. 

فارس: هلا وغلا ..


مناف: هلا حبيبي .. شخبارك ؟


فارس: تمام .. انتي شو اخبارج ؟


مناف: الحمدلله .. 


فارس بهمس: وحشتيني ..


مناف مبتسمه: وانت اكثر حبيبي .. 


فارس: خاطري اشوفج حياتي ..


مناف تغير الموضوع: ما كلمك فيصل اخوي ؟


فارس: فديت اللي تغير الموضوع .. لا ما كلمني .. 


مناف انحرجت .. 


فارس: باكلمه انا .. ابي امر عليهم .. فيصل يبي يغير تلفونه .. 


مناف: وليش يغير تلفونه .. اللي عنده توك جايبه لك ما صار له كم شهر ..


فارس: في خاطره التلفون الجديد اللي فيه كيمرتين ..


مناف: ماله داعي يا فارس .. 


فارس: قولي فارس مره ثانيه ..


مناف بدلع: عااد ..


فارس: اموت فالدلع والله .. يا بنت طيرتي عقلي .. 


مناف بهمس: فديت روحك والله ..


فارس: خاطري اشوفج حياتي ..


مناف" صادني بزاويه الحين": مممممم ..


فارس: اول مره ضيعتي السالفه والحين تقولين مممممم .. وبعدين شو بتقولين ؟


مناف: هههههه .. 


فارس: فديت هالضحكه والله .. زين حبيبتي بس ابي اشوفج شوي .. 


مناف: زين حبيبي ولا يهمك .. 


فارس مبتسم: فديت قلبج والله .. 


مناف: زين متى بتمر ؟ 


فارس: امرج بعد شوي ؟


مناف: لا حبيبي تو الناس .. تعال الساعه 11 ..


فارس طالع ساعته: الساعه 11 .. زين باقي ساعتين 


مناف: خلاص بخليك الحين و كلمني قبل ما توصل ..


فارس: حلو .. زين تبين اجيب لج شي معاي ؟


مناف: لا حبيبي .. 


فارس: زين عيل مع السلامه حياتي ..


مناف: الله يحفظك ..


سكر من مناف والتفت على محمد اللي كان يطالع فارس من اول ما تكلم لين ما سكر .. 


فارس رفع حاجب: شفيك ؟


محمد: ماله داعي كل يوم والثاني تروح تكحل عيونك بشوفتها ..


فارس باستغراب: ليش ؟


محمد: بس ماله داعي ..


فارس: شايفني كل يوم صاف عند بيتهم 


محمد: فروس .. انت تعلق البنت فيك زود ..


فارس: ما علقها .. انا وهي متعلقين ببعض 


محمد: انت تضمن انك بتتزوجها ..


فارس: حمود شو هالكلام .. لاتحطمني .. شصاير ؟


محمد: ما صاير شي .. 


فارس: عيل ليش تقول هالكلام .. 


محمد: والله خايف عليك يا فروس .. وخايف عليها اكثر من خوفي عليك ..


فارس تنهد: آآآه .. ارجوك حمود مابي اتكلم فالموضوع .. 


محمد: على راحتك .. بس خف عليها ..


فارس: يصير خير .. 
...............



تجمعوا الشباب كلهم فالقهوه .. سوالف و شيشه ولعب ورق .. تموا فالقهوه لين الساعه 10 ونص .. استأذن فارس وراح حق مناف .. اتصل لها تلفون .. 


فارس: شو تسوين حياتي ؟


مناف: انتظرك .. انت وين الحين ؟


فارس: توني طالع من القهوه ..


مناف: شكثر يبيلك لين توصل ؟


فارس: تقريبا 10 دقايق .. 


مناف: زين لما توصل اتصل بروح شوي وبرجع ..


فارس: زين حبيبتي .. 


سكر فارس من مناف وهو يفكر في كلام محمد .. 


فارس " مناف حبيبتي انا وبس .. ما صدقت هالموضوع عدى على خير .. الله يستر من الجاي " .. قرب من بيت مناف واتصل لها تلفون .. ماردت اول مره .. اتصل لها مره ثانيه وبعد ما ردت .. فارس خاف عليها .. لما حاول يتصل لها المره الثالثه هي سبقته واتصلت له .. 


فارس بخوف: حبيبتي ووينج ؟


مناف باستغراب: موجوده فديتك .. شفيك خايف ؟


فارس: خفت عليج يا قلبي .. اتصل وماتردين .. 


مناف بوناسه: فديت قلبك حبيبي .. " فديت عمره هالكثر يخاف علي .. والله اعشقه واموت فيه "..


فارس: زين انا عند باب بيتكم يلا طلعي ..


مناف: ان شاءالله ..


سكرت من فارس وهي مستانسه .. خذت الورده معاها وراحت عند الباب .. اول ما فتحت الباب شافت فارس قاعد فالسياره وعيونه على الباب .. و فارس اول ما شافها ابتسم ونزل من السياره على طول .. تقدم بخطوات سريعه ناحيتها .. و عيونهم بعيون بعض .. قرب فارس من الباب ومناف كانت ماسكه الورده وحاطه يدها ورا ظهرها .. 


فارس: فديت هالشوف ..


مناف نزلت راسها بخجل .. 


فارس: شحالج حياتي ؟


مناف: الحمدلله .. انت شخبارك ؟


فارس: مثل كل مره ..


مناف: ههههه .. شلون ؟


فارس: من اسمع صوتج ولا اشوفج اصير اسعد انسان بهالكون كله .. 


مناف" فديت قلبه والله "


فارس: شو فيج حياتي .؟


مناف: ولا شي .. 


فارس: اخبارج مع الاجازه ؟


مناف: ملل .. 


فارس: فديت المتملله .. تبين اجيب لج كتب تقرينها و تتسلين فيها؟


مناف: مممممم .. عاد وش الكتب اللي تقراها ؟


فارس: انا ماحب اقرى وايد .. انتي قولي شو الكتب اللي تحبين تقرينها وانا بجيبها لج حبيبتي .. 


مناف: مافي فبالي شي معيت الحين ؟ بعدين بقولك ..


فارس: على راحتج يا قمر ..


مناف: زين لازم اروح حبيبي.. 


فارس مبتسم: فديت قلبج والله .. بتوحشيني .. 


مناف مبتسمه: وانت اكثر حياتي .. زين عطني يدك ..


فارس مستغرب: يدي ؟


مناف: اي ..


ابتسم فارس ومد يده لمناف .. مناف مسكت يد فارس بيدها اليسار وحطت الورده بيدها اليمين .. فارس شاف الورده وخنقته العبره .. الورده كانت عباره عن ورقه مقطوعه على شكل ورده ومعطره .. ريحتها كانت حلوه .. بس فارس كان يشوف التواضع بعيون مناف .. قرب الورده من خشمه واستنشقها ..


فارس مبتسم: احلى ورده من احلى مناف فالدنيا .. تم ماسك يدها وضاغط عليها .. مناف كانت تشوفه باحراج 


مناف: كان ودي لو فبيتنا حديقه عشان اقطف لك منها كل يوم ورده .. 


فارس: فديت هالورده وراعية الورده .. بس الورد اللي من الحديقه بيموت .. وهالورده بتم طول العمر وما راح تموت .. وريحتها بشمها كل يوم .. هالورده بحتفظ فيها جنب صدري .. وفي يوم بقول لعيالنا قصة هالورده .. 


مناف انحرجت من كلام فارس .. اللي كان يتكلم وهو ضاغط على يدها بحنان .. 


مناف: حبيبي تأخر الوقت .. ولازم اروح داخل ..


فارس: زين حبيبتي .. باتصل لج اول ما ركب السياره .. 


مناف: زين حياتي .. انتظرك .. 


فارس: زين دخلي وسكري الباب يا عمري .. 


مناف: ان شاءالله حبيبي .. 


دخلت مناف وسكرت الباب وراها .. فارس كان واقف ويراقبها .. ركب السياره و العبره خانقته .. شاف الورده وحضنها قريب من صدره .. خذ نفس عميق وحرك طالع من فريجهم .. اتصل بمناف وتم يسولف معها بكل حنان وحب وشوق و وله .. رجع البيت و الورده في يده .. شافته فاطمه وهو داخل .. كان مبين عليه الحزن .. 
فاطمه: شفيك فارس ؟

فارس يصطنع الابتسامه: مافيني شي فديتج .. 

فاطمه: زين تعال غرفتي خل نسولف شوي .. 

فارس: زين بس ببدل ملابسي وبجيج الغرفه .. 

فاطمه: ممممم .. شو هالريحه الحلوه ؟

فارس: اي ريحه ؟

فاطمه: ريحة فانيلا .. 

فارس: انا ماشم شي .. 

مشى عنها بسرعه .. فاطمه شكت في تصرف اخوها .. راحت غرفتها تنتظره .. فارس بدل ملابسه وراح لها الغرفه .. طق الباب ودخل ..

تموا ساكتين فتره .. وفاطمه تشجعت وكلمت فارس ..


فاطمه: فارس ممكن اسألك سؤال ؟ 


فارس"يا ويلي من فطيم": اي تفضلي ..


فاطمه: انت تحب ؟


فارس بطل عيونه وتم يطالع فاطمه .. 


فارس: احم .. شو اللي خلاج تسألين هالسؤال ؟!!


فاطمه: فارس .. كل شي واضح .. وبعدين انا مو صغيره عشان تسكتني بكم كلمه يا فارس ..


فارس: آآه .. لا ما سكتج ولا غيره صج ما فيني شي ..


فاطمه: فارس .. مبين عليك الهيام .. 


فارس ابتسم: فديتج يالمحلله النفسيه .. 


فاطمه: فارس عاد عن العبط .. انا اتكلم جد 


فارس: هههههه .. وانا اتكلم جد .. 


فاطمه: زين قولي لو صج تحب وحده .. بساعدك وبقرب بينكم ..


فارس: ما تقصرين اختي الغاليه .. بس ماحب ولا غيره ..


فاطمه: عيل شو اللي قالب كيانك يا فارس .. انت مسوي شي .. 


فارس: هههههه .. لا مو مسوي شي ..


فاطمه: عندك مشاكل مع ناس برا البيت ؟


فارس مبتسم: ولا عندي مشاكل مع حد ..


فاطمه " ما ينأخذ منه لا حق ولا باطل" .. 


فاطمه: الله يهديك يا فارس .. 


فارس: جزاج الله خير الغاليه .. 


فاطمه ابتسمت لفارس و مسحت على راسه .. 


فارس مبتسم: موعد النوم يالشيخه .. 


فاطمه: الساعه كم الحين ؟


فارس: الساعه 12 الا ربع .. 


فاطمه: مو عوايدك تنام هالوقت ؟


فارس: انا اقصد موعد نومج ..


فاطمه: بدري انا ما نام هالوقت ..


فارس: ههههههه .. 


فاطمه: ليش تضحك ؟


فارس: انا اقصد يعني بخليج عشان تتفرغين حق الحبيب .. من قعدت معاج و التلفون يولع .. 


فاطمه انحرجت ونزلت راسها .. 


فارس: هههههه .. احلى يالخجل .. زين اخليج مع ريلج يا عسل ..


فاطمه: زين ..


فارس: بل ما صدقت ..


فاطمه: بايخ .. 


فاطمه وفارس: هههههه 
طلع فارس وهو مبتسم .. راح غرفته و لقى مكالمتين من مناف .. شاف التلفون وتنهد .. اتصل لها وتم يسولف معاها لين وقت متأخر .. طبعا عيلة بوفارس وبومحمد تجهزوا للسفر .. البنات كانوا مستانسين بس مفتقدين مريم .. جاسم وسلطان كانوا طايرين من الوناسه لان احمد بيروح معاهم .. 
..............



بوفارس: متى بتسافرون ؟

فارس: بعد ما يرجع حمودي ..

بوفارس: زين حمودي على قولتك .. بيرجع واحنا بنكون في لندن .. وين بيخلي زوجته وعياله ؟

فارس: بيوديها بيت اهلها ..

بوفارس: اي ي ي .. زين عيل عيال عمك بيباتون عندكم ؟ ولا انتوا بتباتون عندهم ؟

فارس: والله مادري عن علوه و فضول .. 

بوفارس: تجمعوا في بيت واحد احسن لكم يبه .. 

فارس: بشوفهم .. 

بوفارس: ما وصيكم على البيت يبه .. مو تهيتون لين اخر الليل وتخلون البيت جي .. 

فارس: ان شاءالله الغالي .. 

بوفارس: زين قوم خل نروح المطار ندخل الشنط عشان نروح بعدين على راحتنا .. 

فارس: ان شاءالله .. 

طلع بوفارس و فارس وبومحمد .. راحوا المطار و ختموا الجوازات ودخلوا الشنط .. فارس وصلهم البيت وطلع وهو فالدرب اتصل بمحمد ..

فارس: حياتي حمودي ..

محمد مبتسم: يا قلبي فروسي ..

فارس: شحالك ياعيوني ؟

محمد: من سمعت صوتك ردت فيني الروح يا روح الروح ..

فارس: ماقدر ماقدر على هالكلام .. كل هالكلام من شوقك لي ..

محمد: مشتاق لك شوق الصحاري للامطار ..

فارس: الله واكبر عليك يا حمودي .. و قمت تشعر والله ..

محمد: احم احم .. من شوقي ولهفتي عليك ..

فارس و محمد: هههههههه .. 

فارس: ها بشرني عنك ؟

محمد: والله مستانسين هني ..

فارس: شلون الجو عندكم ؟

محمد: لا الجو ما عليه كلام .. بروده خفيفه ..

فارس: حلاتين حلاتين ..

محمد: عيل شلون عيل .. 

فارس: زين متى بترجع ؟

محمد: بعد اسبوعين تقريبا ..

فارس: وايد .. حمودي طقت جبدي .. ألوي بروحي ماعرف شو اسوي ..

محمد:ههههه .. فديته اللي مفتقدني ...

فارس: زين بسألك ..

محمد: اسألني يبه ..

فارس: تذكر الشقه اللي اجرتها ؟

محمد: اي اذكرها .. 

فارس: هي بس للايجار ولا في منها للبيع ؟

محمد: اعتقد في منها للبيع بس مو نفس البنايه ..

فارس: ما تعرف كم اسعارهم .؟

محمد: لا والله ما عندي فكره .. بس تعال ليش تسأل ؟

فارس: احم .. ابي اشتري وحده ..

محمد مبتسم: ها خلاص قررت تتكلم ..

فارس: مافي اذني ماي بعد .. بس نرجع من المكسيك وبافتح الموضوع ..

محمد: حلاتين على فروسي .. والله صرت ريال وبتعرس ..

فارس: انا ريال غصبن عنك ..

محمد: حليلك كنت أكلك بيدي .. واسبحك والعبك .. والله كبرت ..

فارس: لا والله .. 

محمد: هههههههه .. 

فارس: زين عطني رقم الريال خل اروح اسأل ..

محمد: ان شاءالله طال عمرك .. بس بقولك ..

فارس: تفضل طال عمرك ..

محمد: ما تأثث الا بوجودي ..

فارس: في احلامك يا رجل ..

محمد: افااا .. لماذا يا رجل ؟

فارس: هي اللي بتأثث الشقه ..

محمد: خف علينا هي بتأثث الشقه .. هي تختار غرفة النوم .. وانا علي الباقي ..

فارس: والله فكره .. زين ما يهمك طال عمرك ..

محمد: زين انا بطرش لك الرقم بالمسج .. كلم واحد اسمه سعيد .. قوله انا من طرف محمد لو حسيته ما نزل لك بالسعر كلمني زين ..

فارس: مشكور وماتقصر يا رجل .. صج انك طلعت مفيد .. 

محمد: لااااا .. ترا للحين ما طرشت لك الرقم .. يعني عادي اسفهك ترا .. 

فارس: ههههه .. لا تكفى باذل نفسي عشان الرقم .. يعني ماعرف اروح المكتب عندهم .. والله انك مسكين ..

محمد: معليه يا فروس .. بس ارجع وبذلك صح ..

فارس: همممممم .. زين انتظر المذله يالمذله .. 

محمد وفارس: هههههههه .. 

محمد: سافروا الاهل ؟

فارس: توني راجع من المطار ختمنا الجوازات ودخلنا الشنط .. بعدين هم بيروحون على راحتهم .. 

محمد: اها .. 

فارس: زين عيل ما عطلك .. لا تنسى الرقم ..

محمد: ان شاءالله الحين بطرشه لك .. سلم على الاهل قبل ما يروحون .. و قول حق الريم تبوس امي على راسها خل تقولها هاذي من محمد الغالي ..

فارس"افين عاد ما قلت الا الريم" .. 

فارس: زين بوصي خواتي يقولون لها ..

محمد: تسلم حبيب قلبي .. 

فارس: الله يسلمك وحاضرين لك الغالي .. 

محمد: مع السلامه فديتك ..

فارس: سلام حبيبي .. 

سكر محمد من فارس والتفت وراه وشاف ساره واقفه وشايله نايف .. محمد طالعها بنظره ودخل الغرفه يبدل ملابسه عشان يطلعون .. ساره انقهرت من حركته .. راحت الصاله وتمت اطالع التلفزيون .. طبعا ساره ومحمد متهاوشين .. ومحمد ما يكلم ساره .. تمت ساره تقلب قنوات التلفزيون بقهر .. ماقدرت تقعد مكانها .. راحت الغرفه عند محمد .. دخلت بهدوء و محمد حس بوجودها .. وقفت عند الباب متخصره ..

ساره: يعني لي متى بتم جي؟


محمد التفت عليها .. طالعها بكل برود وصد عنها ..


ساره: لا تقهرني بحركاتك البايخه .. رد علي يا محمد ..


مشى ناحيتها و هو يطالعها .. فتح باب الغرفه وطلع .. سكر الباب وراه بكل هدوء .. ساره عصبت وطلعت وراه .. 


ساره: وين رايح ؟


محمد: باطلع .. 


ساره: واحنا ؟


محمد: شو فيكم انتوا ؟


ساره: يعني بتخلينا هني وبتروح ؟


محمد: اي ..


ساره: انت اناني وماتفكر الا في نفسك ..


محمد طالعها بغضب: اي انا اناني زين .. 


طلع من الشقه ورضخ الباب وراه بقوه .. ساره خافت .. تمت معصبه من حركة محمد .. دخلت عيالها و سبحتهم .. عشتهم ورقدتهم .. تمت بروحها فالشقه تنتظر محمد اللي تأخر وما رجع الا الساعه 12 بالليل .. اول ما دخل الصاله لقاها نايمه على الكرسي .. قرب منها وهو يطالعها بحنان .. تم يتأمل ويه ساره .. قرب منها وحط يده تحت رقبتها وريولها عشان يشلها يوديها الغرفه .. وعت ساره ودزت محمد عنها .. 


ساره: قوم عني .. شبعت من الهياته يالشيخ ..


محمد: عمرج ما راح تتغيرين .. 


ساره وهي ماشيه للغرفه قالت كلمه جرحت فيها محمد .. 


ساره: كل هاي عشان الشيخه فاطمه .. 


محمد وقف مكانه وحس ان الدنيا تدور من حواليه .. 


محمد " وايد تمادت هالبنت .. بس انا اعرف أأدبها " .. حذف جسمه على الكرسي وتم يفكر في حياته مع ساره .. اللي كل ماله وتتحول الى جحيم .. 
...................




فارس بعد ما سكر من محمد وصله مسج من محمد برقم سعيد صاحب العمارات .. اتصل فيه على طول .. 


فارس: السلام عليكم سعيد ..


سعيد: عليكم السلام ..


فارس: الشيخ بغيت اشوف الشقق اللي عندكم ..


سعيد: حاضرين ولا يهمك .. تبي تشتري ولا تأجر ؟


فارس: اشتري ..


سعيد: ان شاءالله .. اشوفك اليوم الساعه 7 .. 


فارس: خير ان شاءالله .. على فكره انا من طرف محمد بونايف ..


سعيد مبتسم: اهلا وسهلا .. بونايف عزيز وغالي .. وحاضرين لك الشيخ ..


فارس: لاهنت .. 


سعيد: اسمك الشيخ ؟


فارس: انا فارس .. 


سعيد: والنعم والله .. خلاص نتلاقى الساعه 7 


فارس: بأذن الله ..
سكر فارس من سعيد وراح خلص كم شغله على دربه .. الساعه 7 مر على سعيد عشان يشوف الشقق .. دخل عليه المكتب وتقهوى عنده وراحوا يشوفون الشقق ..

سعيد: شوف الشيخ .. عندي اكثر من حجم للشقق .. وفي بعضها نص مفروشه .. 

فارس: انا بأثثها كامل .. 

سعيد: والله انا مركب مكيات نوعيه جيده .. لو حاب تشوف هالشقق بوريك اياها .. 

فارس: زين خل اشوفها .. 

سعيد: زين كم غرفه تبي ؟

فارس: ابي اشوف اكبر شقه واصغر شقه .. 

سعيد: ان شاءالله .. 

سعيد عرض على فارس كم شقه و عجبوه الشقق .. بعد ما خلصوا راحوا المكتب عشان يختار فارس الشقه ..

سعيد: ها بشر .. 

فارس: انا باخذ اللي نص مفروشه .. 

سعيد: تاخذ اللي بغرفتين وصاله ؟

فارس: اي .. 

سعيد: توكل على الله ..

فارس: خلاص بكره بجيب لك المبلغ ..

سعيد: بارك الله فيك .. 

طلع فارس وهو مبسوط .. رجع البيت اللي خلا من اهله اللي سافروا .. لقى عبدالعزيز فالصاله مع فاضل .. يوسف كان واقف عند باب الصاله ويتكلم فالتلفون .. كان يكلم فاطمه اللي كانت تصيح و يوسف كان يهديها .. 

يوسف: حياتي انتي لا تصيحين عاد ..

فاطمه: بتوحشني حبيبي .. 

يوسف: حياتي انتي والله .. كلها كم اسبوع وبترجعين ..

فاطمه: برجع وانت بتسافر .. 

يوسف: ما راح اسافر على طول .. يتم كم يوم ..

فاطمه بحزن: بس كم يوم .. 

يوسف: حياتي لا تسوين بنفسج جي .. لا تخليني اكنسل سفرتي وانتظرج ..

فاطمه تمسح دموعها: لا حبيبي لا تكنسل بس بتوحشني .. 

يوسف: عمري والله فطومه الحلوه .. لا تزعلين نفسج .. انتي بتوحشيني وايد .. 

فاطمه: فديت روحك .. 

يوسف: شتبين اجيب لج من المكسيك حبيبتي ؟

فاطمه: تو الناس على هالكلام .. لا تذكرني بسفرتك ..

يوسف: هههههه .. فديت قلبج 

فاطمه: زين حبيبي الحين بندخل الطياره لازم اسكر ..

يوسف: يا ليتني معاج فالطياره ..

فاطمه صاحت: يوسف مابي اسافر .. 

يوسف: حبيبتي لا تصيحين .. الله يخليج .. 

فاطمه: مابي اسافر تعال خذني من المطار ..

يوسف: حبيبتي لا تسوين جي عاد .. روحي تونسي وغيري جو ..

فاطمه: مابي مابي ..

قرب منها بوفارس وهو مبتسم ..

بوفارس: يه ليش هالدموع يبه ؟

فاطمه: لحظه يوسف .. يبه مابي اسافر معاكم ..

بوفارس مبتسم: ليش يبه ؟

فاطمه: مالي خاطر ..

بوفارس: كل هاي عشان يوسف .. 

فاطمه ابتسمت والدموع بعيونها ..

فاطمه: لا ..

بوفارس: عطيني التلفون ..
مدت التلفون لابوها .. بوفارس كلم يوسف ..

بوفارس: تعال خذ مرتك هالدلوعه ..

يوسف: هلا عمي .. ههههههه ..

بوفارس: ما كانت تدلع جي .. وايد دلعتها يا يوسف ..

يوسف " فديتها والله .. الا بدلعها وبدلعها .. ايه عليها بس " ..

يوسف: خل تدلع الله يحفظها .. 

بوفارس: حليلكم والله .. زين تعال شوف لنا صرفه معاها .. 

يوسف مبتسم: ليش ؟

بوفارس: ماتبي تركب الطياره .. تقول رجعوني ..

يوسف: هي تدلع شوي .. بس بتركب الطياره ..

بوفارس: هههههه .. لا ادلعها وايد .. 

يوسف: ههههههه ان شاءالله .. 

بوفارس: هاذي فطيم كلمها .. 

عطى فاطمه التلفون .. وراح صوب البوابه ..

يوسف: حياتي ..

فاطمه بحزن: نعم ..

يوسف: ليش هاي كله يا قلبي .. وغلاتي عندج تمسحين دموعج الغاليه .. وتركبين الطياره الله يخليج ..

فاطمه: مابي اروح يوسف ..


يوسف: ترا بزعل منج .. عشاني يلا ركبي الطياره ..


فاطمه بحزن: آآه .. زين ..


يوسف: حياتي اول ما توصلين اتصلي طمنيني ..


فاطمه بدلع: زين ..


يوسف: فديت قلبها حياة يوسف .. 


فطمه ابتسمت بحزن: فديت قلبك بتوحشني ..


يوسف مبتسم: وانتي اكثر .. 


سكرت من يوسف وراحت صوب البوابه .. الريم كانت تراقب فاطمه من اول ما كلمت يوسف .. 


الريم " متى بكلم فارس وبدلع عليه .. متى بس؟ فديتك يا فارس بتوحشني " .. 


راحت فاطمه عند ابوها ومسكت يده .. 


بوفارس: ها غيرتي رايج خلاص ؟


فاطمه بخجل: بابا لاتقول لاحد زين ..


بوفارس: ههههه .. ان شاءالله ..


بومحمد: يلا يا محمد الكل راح الا احنا ..


بوفارس: وين الحريم ؟


بومحمد: راحوا مع ابوي ما بقى الا انا وانت والريم وفطيم ..


بوفارس: توكلنا على الله ..


ركبوا الطياره وفاطمه قلبها مع يوسف .. يوسف بعد ما سكر منها راح عند الشباب فالصاله .. 
فارس: احم احم ..


يوسف: عيش ولحم ..


الكل: ههههههههه .. 


عبدالعزيز: انا جوعان ما تبون تاكلون شي ؟


يوسف: انا بعد جوعان .. 


فاضل: يلا اليوم العشى على حساب فارس ..


فارس: نعم نعم نعم .. 


الكل: هههههههه .. 


فارس: انتوا تتعشون وانا ادفع ليش ؟


عبدالعزيز: زين شو فيها يعني .


فارس: فرضا انا مابي اتعشى ..


يوسف: يالزطي .. شفيها يعني لو رأفت بأحوالنا .. احنا عزابيه وماعندنا حد يسوي لنا عيشه ..


فارس: شوووو .. يعني فاضل وعزوز عزابيه ماختلفنا .. لكن انت ..


يوسف: زوجتي مو موجوده في هالحاله .. اعتبر عزابي ..


فارس: يا سلام عليكم .. 


الكل: عليكم السلام ..


فارس: هههههه .. لوع الله جبدكم .. 


عبدالعزيز: حليله يدي بيوحشني والله .. 


فاضل: والله كلهم بيوحشونا ..


فارس التفت على يوسف: وانت بعد من بيوحشك ..


فاضل وعبدالعزيز: احم احم ..


يوسف: لا والله .. 


الكل: ههههههه .. 


عبدالعزيز: زين انا جوعان .. لاتغيرون الموضوع كل شوي ..


يوسف: هاي اخوك يغير الموضوع يتهرب من العزيمه ..


فارس: انا ماتهرب .. اصلا مب عازمكم .. 


فاضل: زين خلاص ولاتعزمنا يالزطي .. اكيد بوخليفه اللي بيعزمنا ..


يوسف: يه .. انا خلاص شبعت سوالف ..


فارس: ههههه .. من الزطي فينا ؟
عبدالعزيزك ما منكم فايده .. انا بروح اشوف لي شي فالمطبخ .. طلع عنهم وهم يضحكون عليه .. تموا العزابيه قاعدين .. طبعا انضم لهم علي وكملوا سهرتهم لين الساعه 1 .. استأذن يوسف وطلع من عندهم .. وهو فالدرب اتصلت له فاطمه .. 


يوسف بفرح: هلا وغلا ..


فاطمه: هلا حبيبي .. 


يوسف: فديت هالصوت والله .. الحمدلله على السلامه حياتي ..


فاطمه: الله يسلمك فديتك .. شخبارك انت ؟


يوسف: الحمدلله .. توني طالع من بيتكم ..


فاطمه: فديت روحك والله .. 


يوسف: شلون كانت الرحله ؟


فاطمه: والله متعبه بس الحمدلله وصلنا بالسلامه .. 


يوسف: انتوا فالفندق ؟


فاطمه: بعدنا فالطياره .. 


يوسف: فديت روحج والله .. 


فاطمه: اول ما وقفت الطياره على طول شغلت التلفون ..


يوسف: آآه .. لا تذبحيني بهالكلام .. 


فاطمه: تعشيت فديتك ؟


يوسف: اي الحمدلله .. وانتي كلتي فديت روحج ؟


فاطمه: لا ..


يوسف: ليش حياتي ؟


فاطمه: بصراحه مالي نفس اكل .. 


يوسف: حياتي ليش تسوين جي ..


فاطمه خنقتها العبره وسكتت ..


يوسف: حبيبتي .. ردي علي ..


فاطمه نزلت راسها ونزلت دمعتها ..


فاطمه: مشتاقه لك حبيبي ..


يوسف: يا عمري انتي .. انا بكلمج كل يوم .. بس لا تسوين بنفسج جي ..


فاطمه: ماقدر .. 


يوسف: لا تخليني احاتج يا فطومتي .. واللي يسلمج لا تسوين فيني وفي نفسج جي ..


فاطمه: ماقدر .. 


يوسف: فطومه .. ترا بزعل منج يا عمري ..


فاطمه: زين باكل لي وصلت الشقه ..


يوسف: وعد .. 


فاطمه: اوعدك .. 


ام فارس: يلا يا فطيم .. ابوج ينتظرنا ..


فاطمه: ان شاءالله يمه .. يوسف فديتك انا بانزل الحين .. اول ما نطلع من المطار بكلمك وانا فالسياره .. 


يوسف: حياتي اول ما توصلين الشقه وتاكلين كلميني ..


فاطمه: لا يوسف ليش هالتعذيب ..


يوسف: فديت قلبج لا تزعلين .. اول ما تخلصين من المطار كلميني حياتي..


فاطمه برضا: زين حبيبي .. يلا مع السلامه ..


يوسف: الله وياج حياتي .. 


سكر منها وهو حزين " فديت قلبها .. صج بتوحشني .. والله ماقدر اصبر عنها " .. 


راح البيت وهو حزين على فراق حب حياته فاطمه .. بينه وبين نفسه قرر انه يسوي مفاجأه لفاطمه .. 
......................




يوم جديد و فارس يفتح عيونه بنشاط .. كانت الساعه 7 ونص .. خذ له شور دافي .. لبس وتكشخ وطلع من البيت راح البنك عشان ياخذ الفلوس ويمر على سعيد عشان يدفع له المبلغ كامل .. 
وهو فالدرب اتصل بمناف .. اللي كانت نايمه .. فتحت عيونها بتعب وردت على فارس ..

مناف: هلا حبيبي ..

فارس: فديت صوتها اللي نايمه .. 

مناف: فديت روحك .. 

فارس: متى نمتي امس ؟ 

مناف: نمت معاك بعد صلاة الفجر .. 

فارس: فديت روحج والله .. 

مناف: شعندك من الصبح حبيبي ؟

فارس: رايح اقضي لي كم شغله والله .. 

مناف حست بنبرة الفرح في صوت فارس .. 

مناف: شفيك مسانس ؟

فارس: مممممم .. بعدين بتعرفين ليش ..

مناف: فديت قلبك .. يعل هالوناسه دوم ..

فارس: زين يلا قومي يالكسلانه .. 

مناف: لا مابي اقوم الحين .. 

فارس: يلا حياتي قومي عاد ..

مناف بدلع: فارس ..

فارس: واي .. باموت انا ..

مناف: سمالله عليك حبيبي ..

فارس: دلعج يذبح يا بنت ..

مناف: بايخ .. خوفتني ..

فارس: فديت اللي خوفتها والله .. زين بتقومين ولا شلون ؟

مناف: مابي اقوم حبيبي ..

فارس: زين قومي سوي لي ريوق .. جوعان طالع من البيت وشارب نسكافيه بس ..

مناف: ان شاءالله حبيبي .. شتبي اسوي لك؟

فارس: ابي سندويش جبن وشاي احمر سكر زياده ..

مناف: من عيوني يا قلبي .. 

فارس: فديت عيونج .. خليني امر على الريال واول ما خلص منه باتصل لج تجهزين لي ريوقي اللي من ايدينج الحلوات ..

مناف: زين حبيبي .. انتظر اتصالك ..

فارس: زين مو اسكر وترجعين تنامين ؟

مناف: عاد .. 

فارس: فديت عيونج حياتي .. نامي وباتصل لج اول ما خلص ..

مناف: لا خلاص اصلا راح النوم من عيوني .. 

فارس: بتذبحيني يا بنت .. زين انا وصلت عند الريال خل انزل له .. وباكلمج بعدين يا قمر ..

مناف: زين حبيبي .. يلا مع السلامه ..

فارس: لحظه شوي حياتي ..

مناف: هلا فديتك ..

فارس بهمس: احبج ..

مناف انحرجت: حياتي والله .. وانا اموت فيك .. زين روح حق الريال ..

فارس: ههههه .. اهم شي اللي انحرجت .. يلا سلام ..

سكر من مناف وهو يضحك عليها .. نزل عند سعيد ونزل معاه الظرف اللي فيه الفلوس .. دخل عليه وتقهوى معاه وبعدين خلصوا اجرأت الدفع .. 
سعيد: مبروك يا فارس .. 
فارس مبتسم: الله يبارك فيك الشيخ .. 
سعيد: عقبال ما تترس هالشقه بالعيال ..
فارس: يسلم راسك ..
سعيد: بالبركه ..
فارس ابتسم و طلع من عند سعيد .. ركب السياره وهو طاير من الوناسه .. طلع ورقة العقد وتم يقراها مره ثانيه .. كان فرحان وهو يرجع الورقه في جيبه ..
فارس " فديتج يا مناف .. انا وانتي بتجمعنا هالشقه بأذن الله " .. اتصل لها بفرح .. 
فارس: حياتي ..
مناف: هلا والله 
فارس: للحين نايمه؟ 
مناف: لا قعدت بعد ما سكرت منك .. 
فارس: فديت عيونج حياتي .. زين فيصل قاعد ولا نايم ؟
مناف: قاعد يلعب مع عبود فالكوره .. ليش ؟
فارس: زين جهزي ريوقي وبخلي فيصل يجيبه لي .. بس اول باتصل له ..
مناف مبتسمه: ان شاءالله حياتي ..
سكر منها واتصل بفيصل ..
فارس: السلام عليكم ..
فيصل: عليكم السلام .. هلا فارس ..
فارس: شحالك؟
فيصل: تمام ..
فارس: فيصل انا جوعان .. وهلي مسافرين .. ماعندي حد يريقني .. اجــ
يقاطعه فيصل: افا عليك .. تعال وبخليهم يسون لك اللي تبيه ..
فارس مبتسم: ما تقصر والله .. بس عاد انامابي وايد .. بس سندويش جبن وشاي احمر ..
فيصل: ولا يهمك .. انت تعال بس .. وبتلقى اكلك جاهز ..
فارس: خلاص عطني ربع ساعه وبكون عندكم ..
فيصل: زين .. يلا مع السلامه ..
فارس: سلام ..
سكر فيصل وراح بسرعه عند امه .. شافته مناف ونادته بسرعه ..
مناف: وين رايح ؟
فيصل: بقول لامي تسوي اكل ..
مناف اوناه ماتدري: اكل! حق من ؟
فيصل: حق رفيجي ..
مناف: اي ي ي ..
راح فيصل عند امه وقالها الكلام اللي دار بينه وبين فارس .. ام مناف ابتسمت .. 
ام مناف: زين يبه ناد اختك ..
فيصل: زين ..
راح ونادا على مناف .. دخلت مناف على امها الغرفه ..
مناف: نعم يمه ..
ام مناف: مناف يمه سوي سندويشين خبز مع جبن وشاي احمر ..
مناف: ان شاءالله يمه ..
طلعت من الصاله وركضت على المطبخ جهزت السندويشات حق فارس و الشاي .. اول ما وصل فارس اتصل بفيصل اللي كان واقف مع عبدالله عند الباب ينتظرون فارس .. عبدالله ركض عند السياره .. فارس نزل وسلم عليهم .. 
فارس: شو اخباركم ؟
عبدالله: بخير ..
فارس: ليش واقفين فالشمس ..
فيصل: كنا ننطرك .. 
فارس: تعالوا ركبوا السياره ابرد لكم من هالشمس ..
راحوا ثلاثتهم السياره وتموا يسولفون شوي .. رن جوال فيصل ومناف كانت المتصله .. عبدالله طالع فيصل وهو محتر ..
فيصل: هلا ..
مناف: انت وين ؟
فيصل: برا 
مناف: وصل رفيجكم ؟
فيصل: اي ..
مناف: زين تعال خذ الاكل .. 
فيصل: ان شاءالله ..
عبدالله: قول حق منافو تتصلي احسن لها ..
فيصل التفت عليه: ليش ؟
عبدالله: جوالي ما يرن كلش .. محد يتصل لي ..
فارس ضحك على كلام عبدالله ..
فيصل: اوهوو انت سنداره .. عاد الحين سكرت شلون اقولها .؟
عبدالله: ما يخصني قولها ..
فيصل وهو نازل: عبود انت أذيه .. خل اروح اجيب الاكل احسن لي ..
عبدالله: اف منهم ..
فارس: ههههه .. زين انا باتصل لك ..
عبدالله زعلان: مابي .. ابي منافو تتصلي وتقولي تعال خذ شي ..
فارس: ههههه .. ليش مزعل نفسك زين ... بتتصل لك ..
عبدالله: خلاص فصول راح بعد ما اتصلت له ..
فارس طرش مسج لماناف .. كان المسج كالتالي ..
(( اتصلي في عبود خليه يجيب لي ماي .. اونج نسيتي تعطين فيصل الماي .. متحرقص يبيج تتصلين له المسكين لاتكسرين بخاطره )) 
مناف قرت المسج بعد ما طلع من عندها فيصل .. ماتت من الضحك على عبدالله .. اتصلت له ..عبدالله اول ما رن جواله استانس وتم يطالع التلفون بفرح ..
عبدالله: شوف تلفوني يرن ..
رد على التلفون ..
عبدالله: من ..
مناف ماتت من الضحك على اسلوب عبدالله وهو يرد ..
مناف: عبود حبيبي .. ما يقولون من .. يقولون السلام عليكم ..
عبدالله: عاد كيفي .. تلفوني واقول فيه اللي ابيه .. 
فارس مات من الضحك على عبدالله .. اما مناف استخفت على اسلوب اخوها ..
مناف: زين كيفك حبيبي .. 
عبدالله: شتبين ؟
مناف: تعال خذ كوب الماي .. نسيت اعطيه فيصل ..
عبدالله مبتسم: زين .. 
حذف التلفون على الكرسي ونزل بسرعه فارس ضحك على برأته .. دخل عبدالله البيت وفيصل في ويهه شايل صينية الاكل .. 
عبدالله: مناف اتصلت على جوالي .. حره .. بروح اجيب ماي ..
فيصل طالعه بنظره: الحمدلله والشكر .. على ايش حره ؟ مب صاحي هاذي ..
طلع فيصل بصينية الاكل .. اول ما شافه فارس نزل له وخذ الصينيه من يده .. ركبوا السياره وتم فارس ياكل ويسولف مع فيصل .. عبدالله طق الدريشه و مد يده بكوب الماي اللي وصل ربعه ..
فيصل: هيييييي .. انت شمسوي ؟
فارس مات من الضحك على عبدالله ..
عبدالله: شنو ؟
فيصل: كتكت الماي كله .. 
عبدالله: اوهوو شدراني عاد .. 
فيصل: روح رجعه وجيب كوب جديد .. بس مو تراكض فيه .. 
فارس: لا تروح ولا شي .. تعال اركب يبه .. انا مابي اشرب ماي وايد .. اللي بقى فالكوب يكفيني ..
عبدالله طلع لسانه حق فيصل ويحره .. فارس ابتسم لعبدالله .. خلص السندويش وشرب الشاي .. تم يسولف معاهم لين أذن الظهر .. راحوا كلهم المسيد اللي عند بيتهم .. صلوا وبعدين فارس رجع عبدالله وفيصل البيت وراحوا هو بيتهم .. فالطريق اتصل بمناف ..
فارس: تسلم هالايادي .. 
مناف: الله يسلمك حبيبي .. بالعافيه ..
فارس: الله يعافيج .. ما قصرتوا ..
مناف: ما سوينا لك شي .. الا جبنه مسحناها فالخبز .. ما يبيله شي ..
فارس: كل شي يجي منج حلو ..
مناف: فديت قلبك .. اهم شي عاد كفاك وشبعت ..
فارس: اي الحمدلله شبعت ..
مناف: الحمدلله .. 
تم فارس يسولف مع مناف وهو مستانس .. 
................



عيلة بوفارس وبومحمد صار لهم اسبوع من سافروا لندن .. فاطمه حالتها حاله .. بعدها عن يوسف تعبها .. كانت كل شوي تتصل بيوسف تطمن عليه وتسمع صوته .. ويوسف نفس الشي كان على طول يتصل لها ويسمعها احلى كلام الحب عشان يفرح قلبها .. بس يوسف ماقدر يستحمل حزن فاطمه .. على طول حجز له تذكره وسافر لها لندن كلم بوفارس واتفق معاه انه ما يعلم حد انه جايهم .. وخصوصا فاطمه .. 
يوسف: السلام عليكم عمي ..
بوفارس: عليكم السلام يبه ..
يوسف: شخباركم ؟
بوفارس: الحمدلله .. مستانسين في هالجو الزين والطبيعه الحلوه ..
يوسف: شخبار فاطمه ؟
بوفارس بخبث: شدعوه .. تسوي روحك ماتدري ..
يوسف منحرج: احم .. 
بوفارس: هههههه .. 
يوسف: عمي ..
بوفارس: امرني يبه ..
يوسف: ما يامر عليك العدو .. انا حجزت وجايكم بكره ..
بوفارس تعجب: حجزت ؟!
يوسف: اي عمي .. فاطمه قطعت قلبي .. كل ما اكلمها تصيح .. ويوم كلمت عمتي تقولي انا ما تاكل ولا تطلع معاكم وايد ..
بوفارس: ذبحها الحب يا ولدي ..
يوسف: واللي يسلمك عمي بجي اتطمن عليها واطيب خاطرها .. وبرجع بعد يومين ..
بوفارس: ما يسوى عليك هالدرب يبه .. وفطيم انا بكلمها ولا يهمك ..
يوسف: عشان فاطمه كل شي يهون .. بس الله يخليك لاتقول لاحد اني جاي .. بس بنتلاقى انا وانت وفاطمه وبشوفها ولا ابي حد يدري اني جيتكم كلش ..
بوفارس بوناسه: ولا يهمك يبه ..
يوسف: تسلم الغالي .. انا بوصل عندكم بكره الساعه 6 المغرب بتوقيتكم ..
بوفارس: خلاص ما يهمك .. احجز لك في فندق؟
يوسف: لا مرتب اموري من هني عمي ..
بوفارس: بارك الله فيك .. زين عيل باخذ فطيم وبنستقبلك فالمطار ..

يوسف مستانس: ما تقصر عمي .. لو سألتك لا تقولها اني جاي ..
بوفارس: من عيوني الثنتين ..
يوسف: تسلم لي عيونك .. 
بوفارس: احنا فانتظارك ..
يوسف: بأذن الله .. يلا مع السلامه عمي ..
بوفارس: الله وياك ..
سكر يوسف وكان بيطير من الفرح .. بوفارس كان فرحان اكثر منه .. يوسف كبر في عينه .. وصارت له معزه خاصه في قلب بوفارس ..
بوفارس " الله لا يغير عليكم ان شاءالله .. ويارب يوسف يسعد بنتي طول العمر " .. دخل بوفارس الشقه وشاف فاطمه قاعده بروحها .. كانت ماسكه التلفون تتصل بيوسف .. 
بوفارس: فطامي ..
فاطمه التفت مبتسمه على ابوها: هلا يبه ..
بوفارس: شو فيج الغاليه ؟
فاطمه: مافيني شي ..
بوفارس قعد جنبها: بكره بنروح انا وانتي مكان حلو ..
فاطمه باستغراب: وين ؟
بوفارس: مفاجأه ..
فاطمه: عاد بابا قول لي ..
بوفارس: هههههه .. شزينج لي قلتي بابا .. 
فاطمه بخجل: ههههه .. زين قولي وين بنروح ؟
بوفارس: بكره بتعرفين .. 
فاطمه بدلع: عاد بابا .. قول لي الله يخليك ..
بوفارس: فديت دلعج والله .. بس ما راح اقولج ..
فاطمه حطت راسها على صدر ابوها و حضنته ..
فاطمه: عيل بانتظر لين بكره .. 
بوفارس باس راسها وحضنها .. 
بوفارس: زين قومي نروح الحديقه ..
فاطمه: مابي .. 
بوفارس: على راحتج يبه .. 
طلع بوفارس من الشقه وتمت فاطمه مع يدتها اللي كانت مستلقيه في احد الغرف .. اتصلت بيوسف .. 
يوسف: هلا والله حياتي ..
فاطمه: حبيبي ..
يوسف: عيونه انتي ..
فاطمه: فديت قلبك .. شخبارك ؟
يوسف: الحمدلله طيب .. اعلومج انتي ؟
فاطمه: الحمدلله .. 
يوسف: هدوء عندج ..
فاطمه: طلعوا ..
يوسف: وانتي ليش ما تطلعين ؟
فاطمه: مالي نفس ..
يوسف: ليش حياتي ؟
فاطمه: مادري .. بس مالي خاطر ..
تم يوسف يوسولف مع فاطمه .. في نفس الوقت في المانيا .. محمد خذ معاه نايف وطلع يتمشى .. ساره كانت فالشقه مع ناصر اللي كان نايم .. كان قعد في كوفي شوب ويلاعب ناصر .. طلع جواله من جيبه وتم يدور على رقم فاطمه بنت عمه في قائمة الاسماء .. لقى الرقم واتصل لها .. فاطمه كانت تكلم يوسف .. لما شافت رقم محمد على الخط الثاني استغربت .. 
فاطمه: يوسف فديتك هلي متصلين على الخط الثاني .. برد عليهم وبرجع اكلمك ..
يوسف: زين حياتي ..
سكر منها .. وفاطمه ردت على محمد ولد عمها ..
فاطمه: مرحبا ..
محمد: شحالج بنت عمي ؟
فاطمه: الحمدلله .. اخباركم انتوا ؟ شو اخبار اليهال ؟
محمد: الحمدلله .. اليهال مستانسين ..
فاطمه سكتت كانت تنتظر محمد يتكلم .. محمد كان متضايق بس حس انه يبي يسمع صوت فاطمه ..
محمد: مممم .. شو اخبار امي ؟
فاطمه عقدت حواجبها: طيبه الحمدلله ..
محمد: شلون الجو عندكم ؟
فاطمه: الجو حلو .. بس تعرف جو لندن .. الفصول الاربعه تعيشها في يوم واحد ..
محمد: ههههه .. لا احنا الجو عندنا براد والشمس شزينها .. 
فاطمه: ياحظكم .. 
محمد: انتي فالشقه ولا برا ؟
فاطمه: فالشقه مع ايديده ..
محمد: ليش ما طلعتوا ؟
فاطمه: ايديده منسدحه فالغرفه .. وانا مالي خاطر اروح معاهم ..
محمد: وين راحوا ؟
فاطمه: الحديقه ..
محمد: اهاا .. زين ماعطلج بنت عمي .. بس حبيت اسأل عنكم ..
فاطمه: سألت عنك العافيه .. 
محمد: الله يعافيج .. سلمي على الاهل ..
فاطمه: ان شاءالله .. 
سكرت من محمد وهي مستغربه اتصاله .. 
فاطمه " غريب اتصال محمد؟! .. شو سالفته؟ " .. 
اما محمد حس براحه لما سمع صوت فاطمه وتطمن عليها .. دفع الحساب ومسك يد نايف وراح يتمشى معاه في شوراع ميونخ .. 
مر هاليوم على خير .. يوم جديد وشمس يوم جديد تنور البلاد .. يوسف فتح عيونه بفرح وتفائل .. قام وخذ له شور دافي .. رتب شنطته وسكرها .. نزل ولقى سلمان يقرى الجريده ويدخن زقارته .. 
يوسف: السلام عليكم ..
سلمان التفت مبتسم: عليكم السلام .. 
يوسف: شخبارك خالي ؟
سلمان: الحمدلله .. من بيسافر معاك ؟
يوسف: بروحي ؟
سلمان: زين ما قلت لي وين رايح ؟
يوسف: بروح عند المدام .. 
سلمان باستغراب: المدام ؟!!
يوسف: اي بروح لها كم يوم وبرجع ..
سلمان: حليلك يا يوسف .. ما تصبر عنها ..
يوسف مبتسم: حدي .. زين خالي لو حد سألك قولهم رايح قريب ..
سلمان: ان شاءالله .. زين متى بتروح المطار ؟
يوسف: العصر .. 
سلمان: زين .. قلت حق جوجو ؟
يوسف: اي قلت لها امس ..
سلمان: تحمل بنفسك يبه ..
يوسف: ان شاءالله .. زين انا بروح السوق ابي اخذ لي كم وراجع .. اجيب لك غدا من برا ؟
سلمان: لا .. جوجو بطرش ..
يوسف: خلاص عيل انتظرني على الغدا .. 
سلمان: ان شاءالله .. 
طلع يوسف وراح يتشري حق فاطمه هديه .. خلص مشواره وراح كوفي شوب تقهوى وقعد يقرى الجريده .. وهو مندمج بالجريده .. حس ان في حد قرب منه .. رفع راسه وشاف بنت جميله واقفه له ومبتسمه ..
البنت: شحالك ؟
يوسف باستغراب: نعم ؟!
البنت سحبت الكرسي وقعدت مجابله يوسف .. 
البنت: انا قلت شحالك ؟
يوسف: خير الشيخه .. اقدر اخدمج بشي ؟
البنت بنظرة تحدي: اي ..
يوسف: تفضلي ..!!
البنت: اول شي .. اطلب لي عصير بارد .. ثاني شي .. ابي اعرف ليش ما اتصلت لي لما عطت صاحبك الورقه اللي فيها رقمي ؟
يوسف بتحدي: اول شي .. انتي وقحه .. ثاني شي .. ما اتصلت لج .. لاني مانزل نفسي لمستواج .. 
وقف يوسف وطالعها بنظرة احتقار .. راح دفع الحساب وطلع من الكوفي شوب وهو مصدوم .. البنت ما توقعت ردة فعل يوسف .. حست بالاحراج .. يوسف ركب السياره وهو يتنفس بسرعه .. توتر وكره نفسه .. اتصلت له فاطمه .. 
يوسف: هلا وغلا بحياتي ..
فاطمه بحزن: هلا حبيبي .. 
يوسف: فديت صوتج حبيبة قلبي ..
فاطمه: شو اخبارك حبيبي .. 
يوسف: الحمدلله .. 
تم يسولف مع فاطمه لين رجع البيت .. تغدا مع سلمان قيل شوي وبعدين راح بيت الجوهره وسلم عليها وراح المطار .. سلم على خاله وركب الطياره .. كان مستانس لانه بيشوف فطومته .. في نفس الوقت بوفارس كان طالع مع فاطمه رايحين المطار .. فاطمه كانت تسأل ابوها عن المفاجأه وبوفارس يقولها 
بوفارس: قريب بتعرفين ..
فاطمه: بابا شو هالمفاجأه عاد .. 
بوفارس مبتسم: لي وصلنا المكان بتعرفين ..
فاطمه: امري لله .. 
ركبوا السياره وراحوا المطار .. اول ما دخلوا المطار فاطمه استغربت ..
فاطمه: يه .. ليش جاين المطار ؟!
بوفارس: المفاجأه هي رحله الى مطار هيثرو ..
فاطمه: ها .. شو رحله الى مطار هيثرو ؟!!
بوفارس: هههههه .. زين تعالي نروح نشوف هالمحل ..
فاطمه باستغراب: زين .. 
راحوا صوب محل يبيع بطاقات معايده .. بوفارس كان يشوف المسافرين اللي واصلين المطار .. اول ما انتبه ليوسف قال لفاطمه انه بيروح شوي وبيرجع ..
بوفارس: انتظريني شوي يبه ..
فاطمه: وين بتروح بابا ؟
بوفارس: صبري شوي فديتج ..
فاطمه مبتسمه: زين ..
فاطمه تمت تتفرج على البطاقات ..بوفارس راح عند يوسف واستقبله وسلم عليه .. 
بوفارس مبتسم: الحمدلله علىالسلامه ..
يوسف: الله يسلمك عمي .. شحالكم ؟
بوفارس: الحمدلله .. 
يوسف: اعلومكم .؟
بوفارس: مانشكي باس ..
يوسف كان يتلفت ويدور فاطمه .. بس مستحي يسأل بوفارس .. 
بوفارس بخبث: شو ادور ؟
يوسف انحرج: ولا شي .. 
بوفارس مسكه من يده ومشوا صوب محل البطاقات .. فاطمه كانت لابسه بنطلون ابيض .. وبالطو طويل لين تحت الركبه لونه ازرق سماوي .. كانت مندمجه وهي تقرى احد البطاقات .. 
بوفارس: بالعافيه جات معاي .. 
يوسف"فديتها": ماتقصر عمي ..
مشى يوسف بهدوء صوب فاطمه .. قلبه كان يدق بسرعه .. قرب منها .. وقف جنبها وهي ولا حاسه بوجود حد جنبها .. 
يوسف: وحشتيني حياتي ..
فاطمه على بالها انها تتوهم .. التفت يمينها وشافت يوسف واقف ومبتسم لها .. كان لابس بنطلون اسود وفانيله كحليه .. وشعره طايح على ويهه .. قرت بعيونه شوق وحب .. غمضت عيونها بقوه وفتحتها مره ثانيه ..
فاطمه: يوسف ..
يوسف قرب منها: اي يوسف .. شلونج حبيبتي ؟
فاطمه: مو مصدقه .. التفت على ابوها اللي كان يطالعهم مبتسم .. هاي يوسف .. 
بوفارس: ههههه .. 
يوسف مسك يدها: يلا نروح الفندق .. 
بوفارس: يلا .. 
فاطمه مشت معاهم وهي مو مستوعبه اللي صار لها .. ركبوا السياره ويوسف كان قاعد ورا جنب فاطمه .. وبوفارس كان قاعد جنب السايق .. يوسف مد يده ليد فاطمه وضغط عليها بحنان .. فاطمه ابتسمت له وضغطت على يده .. 
يوسف بهمس: قربي جنبي ..
فاطمه: ان شاءالله .. 
قربت فاطمه من يوسف .. 
يوسف: شحالج ؟
فاطمه بخجل: الحمدلله .. شو هالمفاجأه الحلوه ؟
يوسف: كل شي لعيونج يهون يا حياتي .. 
فاطمه بهمس: فديت قلبك .. 
يوسف مبتسم: حياتي والله ..
بوفارس: شلون كانت رحلتك يالنسيب ؟
يوسف: والله تعب يا عمي .. 7 ساعات ..
بوفارس: عيل لما ترورحون المكسيك شبتسون ؟
يوسف: الله يعينا .. 
بوفارس: فطيم ..
فاطمه مبتسمه: هلا ..
بوفارس: شو رايج بالمفاجأه ؟
فاطمه: ههههه .. من ورانا هالتخطيط ؟
بوفارس ويوسف: هههههههه ..
بوفارس: يا زين ضحكتج يا فطيم .. وينك من اسبوع تشوف حالتها .. 
فاطمه بدلع: عاد بابا .. 
يوسف ضغط على يدها لما تدلعت على ابوها .. وصلوا الفندق اللي حجز فيه يوسف .. نزلوا كلهم مع يوسف .. دخلوا الغرفه .. 

يوسف: شتشربون يا جماعه ؟
بوفارس: عيب يا يوسف .. انت الضيف .. انا بنزل تحت اشوف الكوفي شوب او المطعم عندهم شلون ..
يوسف: خذ راحتك الغالي ..
بوفارس: اكيد اخذ راحتي ..
يوسف انحرج: ههههه 
بوفارس ابتسم ليوسف و طلع .. فاطمه كانت قاعده على الكرسي تراقب يوسف .. يوسف التفت عليها مبتسم .. فاطمه انحرجت ونزلت راسها .. قرب منها يوسف وقعد جنبها .. مسك يدها وباسها ..
يوسف: وحشتيني حياتي ..
فاطمه صاحت وحضنت يوسف بشوق ..
فاطمه: وحشتني يوسف ..
يوسف طوقها بيدينه وحضنها بقوه ..
يوسف: وانتي اكثر حياتي .. 
فاطمه وسط دموعها: حياتي يا يوسف ..
يوسف: فديت دموعج حبيبتي .. 
مسح دموعها وباسها على جبهتها .. 
يوسف: فديت ريحتج يا حياتي .. اشتقت لعيونج وكل شي فيج .. 
حضنها مره ثانيه .. تم حاضنها ومغمض عيونه .. 
يوسف: زين حبيبتي انا بدخل اخذ لي شور سريع .. ممكن تجهزين لي ملابس ..
فاطمه مبتسمه: ان شاءالله حياتي ..
دخل يوسف ياخذ له شور .. وفاطمه فتحت شنطته وطلعت له بنطلون جينز وفانيله برتقاليه غامجه .. خلص من الشور وطلع من الحمام وهو لاف الفوطه على خصره
.........................



يوسف: يا زين الماي .. 
فاطمه: نعيما حبيبي .. 
يوسف: الله ينعم عليج .. 
فاطمه: تفضل ملابسك ..
يوسف: مشكوره فديت قلبج .. 
خذ ملابسه وراح غرفة تبديل الملابس .. لبس وطلع لها .. كان شكله يجنن وشعره مبلل .. فاطمه كانت واقفه اطل من الدريشه .. قرب منها و طوقها من خصرها .. 
يوسف: شاللي تفكرين فيه ؟
فاطمه مبتسمه: ولا شي حبيبي .. 
يوسف: زين ابوج ما اتصل ؟
فاطمه: لا ..
يوسف: زين يلا ننزل له ؟
فاطمه: يلا فديتك ..
مسك يدها وطلعوا من الغرفه .. نزلوا اللوبي عند بوفارس اللي كان قاعد يتقهوى .. قربوا منه مبتسمين ..
بوفارس: يا زينكم والله ..
فاطمه: شدعوه تتقهوى بدونا ؟
بوفارس: ههههه .. طلبوا محد مسكم ..
الكل: هههههه .. 
فاطمه كانت اسعد انسانه بوجود يوسف جبنها .. اما يوسف فرحته ما تنوصف .. لما شاف فرحة فاطمه تطمن وارتاح .. لانه كان يحاتيها وخايف عليها .. فاطمه و يوسف وبوفارس قضوا يوم حلو .. بوفارس وفاطمه رجعوا الشقه ويوسف رجع الفندق وكله شوق لحب حياته فاطمه .. 
بومحمد: وين رحتوا ؟
بوفارس: فاطمه راحت تتقابل مع صديقتها .. 
بومحمد: اي .. 
بوفارس: شو اخباركم اليوم ؟
بومحمد: والله استاتسوا في الملاهي اليهال .. يقولون يبون يروحون البحر بكره .. شو رايك ؟
بوفارس: لا خلوها الاسبوع الجاي ..
بومحمد: ليش ؟
بوفارس: باودي فاطمه عند صديقتها .. 
بومحمد: عيل بكره بنروح متحف الشمع ..
بوفارس: ابوي بيروح معاكم ؟
بومحمد: لا .. بيروح عند ربعه في الحديقه ..
بوفارس: زين .. انتبهوا على اليهال ..
بومحمد: مافي غير هالميانين الثلاثه .. جسوم وسلطانو واحمد رفيجهم .. 
بوفارس: ههههه .. مقاليع ..
بومحمد: مايخلون شي في حاله .. ولا يخلون الاوادم في حالهم .. امس فالحديقه ما مر من جدامهم حد الا تطنزوا عليه ولا كلموه واستعبطوا عليه .. 
بوفارس: مادري على من طالعين جي ..
بومحمد: هههههه .. الله يحفظهم .. 
تموا بوفارس واخوه يسولفون وينسقون جدولهم حق باقي السفره .. اما فاطمه كانت في عالم ثاني .. عالم مافيه الا هي ويوسف .. اتصل لها يوسف يتطمن عليها 
يوسف: حياتي ..
فاطمه مبتسمه: هلا وغلا حبيبي ..
يوسف: شخبارج حياتي ؟
فاطمه: الحمدلله .. والله اني طايره من الوناسه حبيبي ..
يوسف: فديت قلبج والله .. ان شاءالله دوم هالوناسه .. 
فاطمه: الله يفرح قلبك يا يوسف .. زين بكره وين بنروح ؟
يوسف: يقول ابوج بنطلع برا لندن .. انا اول مره اجي هالبلاد .. 
فاطمه: لندن اعرف كل شوارعها .. ولا يهمك بادليك كل مكان فيها ..
يوسف: فديت قلبج والله .. 
فاطمه: زين حبيبي بروح اشوف امي شتبي فيني .. وبرجع اتصل لك ..
يوسف: زين انتظرج .. 
سكر منها وهو يطالع الخاتم اللي جابه لها .. هو كان مقرر انه يلبسها الخاتم قبل ما يسافر .. بس غير رايه وقرر انه يلبسها الخاتم بكره .. راحت فاطمه عند امها .. ولقت الكل متجمع فالصاله قعدت معاهم وتموا كلهم يسولفون ويضحكون .. بعد هالقعده العائليه الحلوه .. بومحمد خذ عياله وراحوا شقتهم .. تموا عائلة بوفارس مع الجد والجده .. جاسم قام ينط على ابوه ويتصارع معاه .. 
جاسم: يلا .. انتظرك .. 
بوفارس فصخ فانيلته وتم بالصروال .. 
بوفارس: تعال اوريك الشغل العدل ..
جاسم قلد ابوه وفصخ فانيلته وتم بالصروال .. ركض ناحية ابوه وتم متعلق في رقبته اونه يتحداه .. ام فارس والجد وايمان كانوا يشجعون جاسم .. اما فاطمه والجده يشجعون بوفارس .. 
الجده: عندك اياه هالنتفه .. 
بوفارس قلب جاسم على ظهره .. 
ام فارس: قوم لا يغلبك ..
ايمان: جسوم لاتفشلنا .. يلا عندك اياه ..
جاسم قام من مكانه بسرعه وتم ينط مكانه اونه بيهجم على بوفارس ..
جاسم: انا تقلبني .. اوريك ..
وركض ناحية ابوه بسرعه .. بوفارس مسكه وسدحه على ظهره مره ثانيه .. 
بوفارس: ياخي انت مب قوي ..
الجد: تعال جسوم بقولك ..
ايمان: لو سمحتوا بريك .. نبي نكلم بطلنا شوي .. 
فاطمه راحت تجيب الكيمره عشان تصور .. الجد كان يهمس في اذن جاسم .. وايمان ميته من الضحك .. بوفارس كان يطالعهم بشك ..
بوفارس" الله يستر من ابوي .. ما يندرى شو وراه " .. 
بوفارس: يلا خلص البريك .. 
جاسم قام يصفق: احم .. يلا الحين بغلبك .. آآآآآآآآآه ..
ركض ناحية ابوه وتعلق فرقبته .. وقام الجد جاب ثلج وخشه في ثيابه .. بوفارس سدح جاسم على ظهره ..و الجد بسرعه ركض وحط الثلجه في يد جاسم ورجع مكانه .. بوفارس ما انتبه للجد .. قام جاسم بسرعه ونط على ابوه مره ثانيه و الثلجه في يده .. خذها وتم يمسحها على جسم ابوه .. بوفارس تحرقص .. الكل ضحكوا على شكل جاسم وهو يمسح الثلجه على جسم ابوه وبوفارس متحرقص يبي يبعد جاسم عنه .. 
بوفارس: يالغشاشين .. اوريكم ..
مسك يد جاسم وخذ الثلجه من يده .. وراح صوب ابوه وحط الثلجه في ملابسه .. الجد تحرقص وقام يناقز مكانه .. خذ الثلج اللي الجد كان خاشه في ملابسه وحطه بعد في ملابس ايمان .. وايمان قامت تصارخ .. جى دور ام فارس اللي استسلمت ..
ام فارس بتوسل: واللي يسلمك مالي خص فيهم ..
بوفارس: بس ضحكتي معاهم ..
ام فارس: الله يخليك ..
الجده: عندك اياهم .. 
بوفارس راح صوب فاطمه اللي كانت مندمجه وتصورهم وحط ثلجه في ملابسها .. خلاها تصرخ وتتحرقص .. تموا يضحكون على بعض لين كل منهم قام وحذف نفسه على سريره ونام .. ام فارس وبوفارس كانوا في غرفه وحده ومعاهم جاسم .. ايمان وفاطمه كانوا في غرفه وحده .. الجد والجده كانوا بالغرفه الثالثه .. 
...............



شمس يوم جديد تشرق على لندن وتنور البلاد عليهم .. يوسف فتح عيونه واتصل بفاطمه على طول .. فاطمه ردت عليه بنشاط .. 
فاطمه: صح النوم يالكسلان ..
يوسف: هلا والله .. الساعه كم الحين ؟ 
فاطمه: الساعه 8 ونص ..
يوسف: تو الناس ..
فاطمه: يلا قوم خل نلحق على قطار الساعه 10 .. 
يوسف: زين .. 
فاطمه: متى نمت امس حبيبي ؟
يوسف: الساعه 11 ونص ..
فاطمه: انا نمت الساعه 2 وقعدت الساعه 7 .. مو مثلك يالكسول ..
يوسف: فديت قلبج والله ..
فاطمه: قوم خذ لك شور عشان تتنشط ..
يوسف: ودي اخذ الشور وانتي عندي ..
فاطمه انحرجت: ها ..
يوسف: ودي انتي تجهزين لي ملابسي مثل امس .. عشان اول ماطلع اشوف نظرة الشوق اللي شفتها بعيونج امس ..
فاطمه غمضت عيونها: فديت قلبك يا يوسف .. 
تموا ساكتين فتره .. 
فاطمه: حبيبي ..
يوسف: قولي يا عيونه انتي ..
فاطمه: يلا قوم اجهز عشان ما نتاخر ..
يوسف: ان شاءالله .. شكثر يبيلكم لين توصلون عندي الفندق ؟
فاطمه: نص ساعه بالباص ..
يوسف: زين خل اقوم اجهز عيل ..
فاطمه: يوسف فديتك اسوي لك نسكافيه ولا شاي واجيبه معاي وانا جايه ؟
يوسف مبتسم: ياليت .. 
فاطمه بوناسه: ان شاءالله .. بس شو فخاطرك ؟
يوسف: نسكافيه ..
فاطمه: زين حبيبي ..
سكرت من يوسف وطلعت تسوي له نسكافيه .. كانت ام فارس ومستغربه من تغير فاطمه المفاجئ .. بوفارس كان فرحان ان بنته رجعت تضحك .. 
بوفارس: ها فطيم جاهزه يبه ؟
فاطمه: بس بسوي نسكافيه باخذه معاي واحنا طالعين ..
بوفارس ابتسم لها: ان شاءالله ..
ايمان: من هاذي صديقتج ؟
فاطمه مبتسمه: وحده معاي فالجامعه .. ماتعرفينها ..
ايمان: زين باجي معاكم ..
بوفارس يغير الموضوع: ايماني فديت قلبج روحي شوفي بيت عمج جهزوا ولا للحين ؟
ايمان: همممم .. زين .. 
بوفارس: يلا يا فطيم .. 
فاطمه وهي تسكر غطى الكوب: يلا خلصت ..
خذت جوالها وحطته فالشنطه .. شلت الكوب وطلعوا قبل ما ترجع ايمان .. ركبوا الباص متجهين للفندق اللي فيه يوسف .. اول ما وصلوا لقوا يوسف ينتظرهم في لوبي الفندق .. طبعا فاطمه استقبلته بابتسامة شوق وحب .. يوسف ابتسم لها بفرح .. قرب منهم وسلم على بوفارس وفاطمه .. 
فاطمه: تفضل ..
يوسف: جزاج الله خير ..
بوفارس: بسكم سوالف .. يلا نلحق على القطار .. 
فاطمه: ههههه .. شدعوه ما قلنا شي .. 
يوسف بهمس: فديت هالضحكه والله ..
فاطمه انحرجت .. مسكها يوسف من يدها ومشوا ورا بوفارس .. ركبوا القطار ويوسف شرب النسكافيه اللي سوته له فاطمه ..
يوسف: تسلم يدج ..
فاطمه مبتسمه: الله يسلمك .. 
يوسف: احلى نسكافيه شربته ..
فاطمه بدلع: عن المجاملات ..
يوسف: هههه .. وبهمس .. اموت فالدلع .. 
بوفارس: يوسف تبي تشرب شي يبه ؟
يوسف: لا عمي .. توني شارب احلى نسكافيه ..
فاطمه ابتسمت بخجل .. بوفارس كان يطالعهم وهو فرحان .. بوفارس راح وخذ له شاي وجاب لهم شوكلاته ورجع عندهم .. وصلوا محطتهم .. ونزلوا وراحوا يتمشون وسط المراعي الخضرا .. بوفارس كان جايب معاه كتاب قعد يقراه .. وفاطمه يوسف كانوا يتمشون في الحدايق الجميله .. ونوافير الماي كانت مبرده الجو حولهم .. قعدوا تحت شجره كبيره مضله .. 

يوسف: متى بس نجتمع تحت سقف واحد ؟
فاطمه بخجل: فديت قلبك يا يوسف .. 
يوسف: تحبين اليهال ؟
فاطمه: اي وايد احبهم .. 
يوسف: ابي املي البيت كله ..
فاطمه: وانا بعد .. ودي اقعد انا وانت وعيالنا حولنا .. اللي يلعب واللي يرسم واللي في حضنك واللي مندمج مع التفزيون ..
يوسف: وانا بكون في حضنج حياتي .. 
فاطمه: انا كلي لك يا يوسف .. 
يوسف: فديت كلامج يا اعذب فاطمه فالدنيا .. ماتخيلتج بتحبيني جي ؟
فاطمه: ليش ؟
يوسف: مادري .. خفت اتعب معاج .. بس طلعتي غير ..
فاطمه مبتسمه: شلون غير ؟
يوسف: انتي رومنسيه .. دلوعه حساسه .. قلبج كبير و وايد حنونه .. خفت انج تصديني او حتى تكرهيني .. 
فاطمه: والله ماتوقعت اي صدفه ممكن تجمعني فيك يا يوسف .. انا طول عمري كنت احلم اني احب واحد قبل ما اتزوجه ..
يوسف: انت تؤمنين بالحب قبل الزواج ؟
فاطمه: اكيد .. بس تعرف عاداتنا .. خلت الحب عيب .. و فكرت ان وحده تتزوج واحد بقصة حب قبل الزاوج .. حياتها ماتنجح .. انا عكس هالفكره ..
يوسف: وانا اوافقج الراي .. لان المحبه والموده قبل الزواج لها تأثير على الحياة الزوجيه .. ذكريات تحنن قلوبنا 
فاطمه: اي والله .. بس علاقة الحب قبل الزواج افضلها بحدود .. 
يوسف: يعني مثل حبنا البريء .. 
فاطمه مبتسمه: فديت قلبك .. صج حبنا بريء يا يوسف .. واقدر اقول عنه تقليدي .. 
يوسف: اي والله .. بينا رسايل حب وغرام .. 
فاطمه: الحمدلله العلاقه ماتعدت الحدود .. 
يوسف: الحمدلله .. زين بسألج سؤال حياتي ..
فاطمه وعيونها على شفة يوسف: اسأل حبيبي ..
يوسف: لو اني تعديت حدودي وطلبت من باسم الحب اني اتلاقى معاج او المسج .. وانتي تموتين فيني وماتصبرين عني .. بتسوين هالشي عشاني ؟
فاطمه: مستحيل .. ادوس على قلبي ولا ادوس على ايماني ومعتقداتي .. 
يوسف: كل يوم اموت فيج زود عن اليوم اللي قبله .. وكل يوم تكبرين في عيني والله ..
فاطمه حطت راسها على صدر يوسف ..
فاطمه: فديت قلبك يا يوسف .. 
يوسف حضن يد فاطمه وباسها .. 
يوسف: حياتي ..
فاطمه: هلا حبيبي ..
يوسف: تعالي قعدي مقابلتني ..
فاطمه مبتسمه: ان شاءالله حبيبي .. 
قعدت مجابله يوسف .. و يوسف مد يده ومسك ايدينها .. سكر ايدينها ببعض وتم يشم ريحة يدها وعيونه بعيونها 
يوسف: زين ممكن تغمضين عيونج ..
فاطمه: مممم .. زين .. 
غمضت عيونها وهي مبتسمه .. يوسف طلع من جيبه علبة الخاتم .. طلع الخاتم وشي معاه .. حط الخاتم بيده مع الشي وسكر ايده .. 
يوسف: فتحي عيونج حبيبتي .. 
فتحت عيونها بابتسامه ذبحت يوسف .. 
يوسف: زين قومي شوي نتمشى صوب الورد ..
فاطمه: زين حبيبي .. 
فاطمه بينها وبين نفسها كانت تتسأل عن تصرف يوسف .. مشوا صوب الورد .. وقفوا جنب بعض ويوسف مسك يد فاطمه مره ثانيه .. وكان خاش يده اليسار وراه .. جاب ايده اليسار من وراه وقربها من يد فاطمه ..
يوسف: فتحي يدي حبيبي .. 
فاطمه طالعت يوسف وهي مبتسمه .. نزلت راسها ومسكت يد يوسف السيار .. باعدت بين اصابعه وفتحت يده .. تفاجأة باللي شافته .. اول ما فتحت يد يوسف لقت فراشه في يده لونها ازرق .. طارت الفراشه وتحتها كان الخاتم اللي شراه يوسف لها .. فاطمه استانست على الحركه .. ويوسف طول الوقت عيونه ما فارقت فاطمه .. بعد ما طارت الفراشه يوسف خذ الخاتم ولبسه فاطمه .. فاطمه كانت شوي وتصيح من حركة يوسف اللي فرحتها .. 
يوسف: عجبج الخاتم حياتي ؟
فاطمه: يجنن يا يوسف .. والفراشه تجنن ..
يوسف: انتي فراشتي يا فطومتي .. 
تمت فاطمه تشوف الخاتم اللي بيدها .. مسكوا يد بعض وراحوا يتمشون على البحيره .. بوفارس كان مندمج مع الكتاب اللي يقراه .. بعد حركات يوسف الرومنسيه راحوا صوب بوفارس .. 
بوفارس: ها يبه ..
يوسف: نبي ناكل ..
بوفارس: ما صدتوا سمك ؟
فاطمه: ههههه .. شدعوه جايين نصيد ..
بوفارس: مالي خص فيكم .. روحوا قطوا شباكم صيدوا لنا شي .. خاطري اجرب سمك النهر .. 
يوسف: يقولون مو شي .. زفر 
بوفارس: لا تحاول تقنعني ..
الكل: هههههه .. 
طلعوا من الريف واحوا يتغدون في مطعم في قريه قريبه منهم .. بعدين تمشوا لين قريب بتغيب الشمس .. راحوا محطة القطار ورجعوا الفندق اللي فيه يوسف .. طبعا بوفارس كان مخلي فاطمه و يوسف على راحتهم .. كان يقعد حولهم ما يقعد معاهم وايد .. المهم دخلوا غرفة يوسف وتموا يسولفون لين الساعه 8 .. 
فاطمه: انا جعت .. و انتوا ؟
بوفارس: انا مالي خاطر اكل .. امج اكيد مسويه لنا شي ..
يوسف: انا بعد جوعان ..
بوفارس: زين ننزل نشوف شي ..
فاطمه: انتوا روحوا .. انا مالي خاطر ..
يوسف: زين شتبين تاكلين ؟
فاطمه: نفسك ..
يوسف: زين .. يلا عمي ..
بوفارس: يلا ..
طلعوا من الغرفه وراحوا يجيبون اكل .. فاطمه طلعت من شنطتها قلم .. وخذت ورقه من اوراق الفندق .. كتبت ليوسف رساله ونزلت الاستقبال .. اتفقت مع عامل الاستقبال انه يرسل باقه صغيره تتكون من وردتين لونهم احمر لغرفة يوسف .. بعد الساعه 12 بالليل .. عطته الورقه وقالت له ان يحط هالورقه في الباقه من فوق عشان يشوفها ويقراها .. عامل الاستقبال رحب بالفكره وكان متعاون مع فاطمه .. دفعت فاطمه حق الوردتين ورجعت الغرفه فوق رجع يوسف بروحه الغرفه شايل العشى .. 
فاطمه باستغراب: وين ابوي ؟
يوسف: تحت .. شاف واحد سلم عليه وتم معاه ..
فاطمه: فديته والله تعب معانا ..
يوسف: رايته بيضه بوفارس .. 
فاطمه: زين شو جبت لنا عشى ؟
يوسف: جبت لج سندويشات فلافل مدحهم لي ابوج .. 
فاطمه: زين حبيبي جهزت لك ملابسك .. بدل على ما رتب لك الطاوله حق العشى ..
يوسف مبتسم: فديت قلبج والله ..
فاطمه ابتسمت له وطلعت الاكل من الاكياس وجهزته على الطاوله .. يوسف لما لبس ملابسه شم ريحة عطر فاطمه فيهم .. استنشق ملابسه بفرح ولبس .. بعد ما لبس راح صوب فاطمه اللي كانت تنتظره بلهفه .. قعد جنبها وطبع بوسه على خدها .. 
فاطمه قربت من جدامه السندويش .. 
يوسف: تأكليني .. 
فاطمه: من عيويني حبيبي ..
يوسف: امزح حياتي .. 
فاطمه: عادي حبيبي والله بأكلك ..
يوسف: لا يبه .. هاي مو عيش .. هاي سندويش .. لو عيش كنت خليتج تأكليني بيدينج الحلوات .. 
فاطمه حطت راسها على كتف يوسف بفرح .. اعتدلت في قعدتها ..
فاطمه: زين حبيبي يلا كل ..
يوسف: ان شاءالله .. 
كلوا وخلصوا .. فاطمه رتبت الطاوله وشلت الاكل .. راحت تغسل يدها .. لحقها يوسف .. قرب منها .. وقف وراها وطوق خصرها بيدينه .. وحط راسه على كتفها .. مد يده لين ايدينها .. اختلط الصابون بإيدينهم .. تمت فاطمه تشوف يد يوسف بيدها و رغوة الصابون مغطيتها .. كانت تحس بدفى انفاس يوسف على رقبتها .. غسلت يدها ويد يوسف عن الصابون .. وتمت واقفه تبي تمسح يدها بس يوسف كان وراها ومطوقها بيدينه وجسمه .. 
فاطمه: يوسف ابي امسح يدي .. 
يوسف وراسه على كتفها: مسحيهم بملابسي ..
فاطمه بدلع: يوسف .. عاد ..
يوسف: فديت قلبج والله .. ريحتج دوختني ..
فاطمه: يوسف عاد قوم خل انزل عند ابوي ..
يوسف: آآه . ذبحتيني يا بنت محمد .. 
فاطمه دزته بدلع: وخر عني .. 
راحت مسحت يدها ولبست شيلتها .. يوسف قعد على الكرسي و طوقها بنظراته .. التفت عليه مبتسمه .. 
فاطمه: يلا حبيبي وصلني تحت ..
يوسف: زين حياتي .. يلا ..
مسكوا يد بعض وطلعوا من الغرفه نازلين اللوبي عند بوفارس .. سلموا على بعض .. يوسف وفاطمه ودعوا بعض وراحت فاطمه مع ابوها وقلبها متعلق بيوسف .. وهي فالسياره مع ابوها روته الخاتم اللي لبسها اياه يوسف ..
فاطمه: بابا شوف شو جاب لي يوسف ..
بوفارس يشوف يدها: عليج بالعافيه .. 
فاطمه: حلو بابا ؟
بوفارس مبتسم: ايدج محليته .. 
فاطمه: فديت قلبك والله .. 
..................




وصلوا الشقه وكانت الساعه 11 فالليل .. في نفس الوقت في البلاد .. فارس كان يسولف مع مناف .. 
مناف: اشوفك ترجع البيت من وقت هاليومين ؟
فارس: هلي مسافرين ومحد فالبيت غير انا واخوي .. لازم اكون فالبيت .. ماقدر اخلي البيت فاضي والخدم موجودين بروحهم .. 
مناف: اي .. 
فارس: شو اخبار عبود مع الجوال ؟
مناف: جننه ..
فارس: هههه .. شلون ؟
مناف: اول ما جبت له الجوال طفرنا وهو يقول لنا قصة الجوال .. وبعدين كل شوي يقولي مناف اتصلي لي تلفون خل جوالي يرن .. تدري صرت من غير ما يقولي اتصله تلفون ويستانس .. 
فارس: ههههه .. حليله والله .. انا قلت له عندي لك مفاجأه .. ومسكين تم يفكر ويحاتي .. لما رحنا المجمع آخر مره .. خذته محل التلفونات وخليته يختار جوال بس ما قلت له ان الجوال بيكون له .. قلت له اختار لي جوال على ذوقك .. وبعد ما اختاره .. ركبت فيه الكرت .. وكنت جايب معاي بطاريه وركبتها فالجوال وشغلت التلفون .. الا قلت له هالجوال لك يا بوعابد .. تم يناقز مكانه من الفرحه ..
مناف: تقولي عن اللي سواه .. كل يوم يعيد لي السالفه من ذاك اليوم .. محد طلع جوال الا هو ..
فارس ومناف: ههههه ..
سكتوا فتره ومناف كانت ماسكه اللحاف اللي عطاها اياه فارس .. كانت تتحسه وتفكر في فارس .. 
فارس بهمس: يا قلبه ..
مناف: هلا حبيبي ..
فارس: احبج ..
مناف مبتسمه: وانا اموت فيك .. 
فارس: انتي لي يا مناف .. وانا لج .. 
مناف: حياتي انته يا فارس .. ما تصور حياتي من دونك .. 
فارس: ولا انا يا قلبه .. 
تموا يسولفون مع بعض لين وقت متأخر .. 
الساعه 12 الا ربع فاطمه اتصلت بيوسف وتمت تسولف معاه .. كانت ايمان فالغرفه وفاطمه متوهقه فيها وتبي تصرفها .. وايمان كانت قاعده على قلب فاطمه ..
فاطمه: زين ايماني روحي شوي الصاله بس بكلم يوسف بموضوع ..
ايمان: بحط السماعات .. تكلمي في موضوعج ..
فاطمه: ابي اقوله شي خاص فينا ..
ايمان: زين قولي له محد ماسكج .. 
فاطمه عصبت: ايمانو طلعي لا تجنيني ..
ايمان: خخخخخخ .. زين زين .. 
طلعت وايمان كلمت يوسف .. 
يوسف: ليش معصبه حبيبة قلبي .؟
فاطمه: مافيني شي حبيبي ..
يوسف: فديت ريحتج يا فطومتي .. تدرين اني للحين ما فصخت الفانيله اللي عطرتيها ..
فاطمه: ليش حبيبي ؟
يوسف: بعد اشم ريحتج فيها وتبين اشلها عن جسمي .. 
فاطمه مبتسمه: فديت قلبك والله .. 
يوسف: لا انا بنام فيها ..
فاطمه: هههه .. شدعوه 
يوسف: والله بنام فيها .. انتي متأكده انج بخيتي عطر ولا لبستيها ..
فاطمه انحرجت من كلام يوسف .. تموا يسولفون مع بعض شوي .. وبعد فتره يوسف استأذن من فاطمه عشان يشوف من يطق عليه الباب .. 
يوسف: يه من بيطق علي الباب الحين ؟!
فاطمه: روح شوف من حبيبي ..
يوسف: زين لحظه شوي فديت قلبج ..
فاطمه: شو رايك اسكر وبعدين تكلمني ..
يوسف: هممممم .. زين حياتي ..
سكرت فاطمه من يوسف وشاف موظف الفندق واقف وبيده بوكيه ورد صغيرون يتكون من وردتين حمر ومنسقين بشكل حلو .. استغرب يوسف .. الموظف عطى يوسف البوكيه وراح .. يوسف تم يطالع البوكيه باستغراب .. شاف ورقه بين الوردتين .. طلعها من البوكيه .. فتحها وقراها بفرح .. 
يوسف " فديت قلبج يا اغلى فطومه فالدنيا " .. تم يشم ريحة الورقه .. ويقرى الرساله مره ثانيه .... كان نص الرساله اللي فرحت يوسف كالتالي .. 
(( حبيبي يوسف .. هاذي اول رساله اكتب لك فيها حبيبي يا حبيبي .. هالوردتين انا وانت .. حبي وحبك .. قلبي وقلبك .. شوقي وشوقك .. احبك واشتاق لك شوق الطفل لامه .. اشتاق لدقات قلبك .. لنظرات عيونك لكلامك للمساتك لحنانك لانفاسك وغزلك .. يا اغلى انسان في هالدنيا الله لا يحرمني منك ..
حياتك فاطومتك .. )) ..
فاطمه كانت تنتظر مكالمة يوسف بفارغ الصبر .. يوسف حط الورقه على صدره وتنفس براحه .. اتصل لها تلفون 
فاطمه بخجل: هلا ..
يوسف: فديت شوقج يا حياتي ..
فاطمه: عجبك البوكيه المتواضع .. 
يوسف: كل شي منج حلو يا اغلى فطومه .. 
فاطمه: فديت عيونك يا اغلى غالي ..
يوسف: يعني تغلين غيري ؟
فاطمه: في ناس يعزون علي .. بس انت غير كل الناس عندي ..
يوسف: الله لا يحرمني قلبج يالغاليه ..
فاطمه كانت مستانسه ان يوسف عجبه البوكيه ..
فاطمه: بكره بنروح المول ..
يوسف: بكره بدلعج .. كل اللي في خاطرج اخذيه ..
فاطمه: فديت روحك والله ..
يوسف: عاد بختار لج على ذوقي ..
فاطمه: ما اثق في ذوق الريايل .. 
يوسف: افااا ..
فاطمه و يوسف: ههههههه .. 
اتصل عبدالعزيز بيوسف على الخط الثاني .. 
يوسف: هاي بوسعود متصل ..
فاطمه: عزيز اخوي ؟
يوسف: اي .. تدرين ان محد يدري اني جاي هني الا خالي ..
فاطمه: ليش حبيبي ؟
يوسف: تعرفين الناس بتنقد .. وبعدين عيونهم ما ترحم .. 
فاطمه: عدل كلامك حبيبي .. زين مو راد على اخوي ؟
يوسف: مدام معاي القمر .. مالي ومال النجوم ..
فاطمه بفرح: فديت كلامك والله .. 
تموا يسولفون لين وقت متأخر .. ناموا وكلن فرحان بوجود الثاني حوله .. 
...............



يوم جديد يمر على محمد وساره .. بس للاسف الاجواء عندهم متوتره .. محمد عصب على ساره وحجز لهم عشان يرجعون البلاد .. كانت طيارتهم الساعه 4 بتوقيت ميونخ .. ساره انصدمت بقرار محمد .. 
ساره: ليش يا محمد ليش ؟
محمد: انتي خليتي فيها ليش .. انتي مادري شو صار لمخج .. ما يسوى علينا هالاسم ..
ساره بعصبيه: لا تعيد و تزيد فالسالفه .. خلاص عاد ..
محمد حذف الملابس اللي في يده وقرب منها والشرار يتطاير من عيونه ..
محمد: مو انتي اللي تقولين خلاص .. وبصوت هز الشقه .. سمعتي ولا اعيد كلامي ..
ساره بوقاحه: انا اكرهك .. وسم الاسم اللي تبيه .. 
محمد: انتي كسرتي فرحتي .. الله يعلم لو جاتنا بنت .. يمكن ولد .. ليش تسبقين الاحداث وتزعلين وتسوين كل هاي .. وماعتقد ان الاسم فيه عيب او غلط ..
ساره: لا انت اخترت الاسم و شكلك مخطط عليه من زمان ..
محمد: والله انتي مب صاحيه .. واللي رفع سابع سما .. لو جات البنت بسميها فاطمه .. انا مب ريال اذا طعت شورج ..
ساره: لا مب على كيفك .. 
محمد: انا كلمتي وحده .. واللي اقوله يصير .. فاطمه يعني فاطمه .. و ماراح اناديها الا فاطمه بنت محمد .. 
ساره: انا اكرهك يا محمد ..
محمد: اكرهيني لين ما تشبعين .. كلمتي ما تنزل الارض .. و اللي في راسج انا اعرف اطلعه .. بس خل نرد البلاد يلا خلصي رتبي اغراض خل نروح المطار ..
ساره " مالت عليك انت وبنت عمك " .. 
سكر شنطته وطلع عنها .. لقى عياله مندمجين مع التلفزيون .. قعد يراقبهم ويتذكر كلام ساره .. غمض عيونه ورجع براسه ورا .. كان يفكر ومهموم .. اتصل بفارس عشان يخلي سيارة محمد فالمطار .. 
فارس: هلا وغلا بحبي ..
محمد: ههههه .. فديت حبي والله .. شحالكم ؟
فارس: الحمدلله .. وانت ؟
محمد تنهد: آآآه .. الحمدلله .. زين بقولك .. اليوم انا طاير .. خذ سيارتي المطار وخلها في المواقف .. وحط المفتاح تحت الصدام اللي ورا ..
فارس باستغراب: اليوم طاير ؟!
محمد: اي .. خلصت اجازتنا ..
فارس: ههههه .. يا خفة دمك .. شو فيك بونايف ؟
محمد: تمللت من عيشتي يا فارس .. وبصراحه اشتقت لك ..
فارس: ههههه .. ما تخلي سوالفك حمودي ..
محمد: هههههه .. مجبور شو اسوي .. 
فارس: زين الساعه كم بتوصلون ؟
محمد: تقريبا الساعه 10 بالليل ..
فارس: خلاص بروح مع بوسعود بنزل سيارتك وبحط لك المفتاح فالمكان اللي قلت عليه ..
محمد: بارك الله فيك ..
فارس: حاضرين الغالي ..
محمد: تسلم لي والله .. الا بسألك ..
فارس: اسألني يا عيوني ..
محمد مبتسم: شو صار على الشقه ؟
فارس: احم احم .. سلمني مفتاحها .. 
محمد: مبروك الغالي ..
فارس مبتسم: الله يبارك فيك ..
محمد: كم غرفه ؟
فارس: 3 غرف وحمامين .. مطبخ وصاله وغرفة خدامه بحمامها .. يعني ملمومه وحلوه ..
محمد بفرح: تستاهل يا فروس .. الله يجمعكم فيها .. 
فارس: الله يسمع منك .. 
محمد: موفق فديتك .. زين بخليك الحين عشان بنزل الشنط .. 
فارس: زين .. اول ما توصل اتصل لي ..
محمد: ان شاءالله .. 
سكر فارس وهو يفكر في ولد عمه ..
فارس " مسكين محمد .. ما يستاهل اللي يصير له .. الله يصبره ويهديه هو و زوجته " .. طلع فارس من البيت وراح يدور على محلات الاثاث .. عبدالعزيز و علي و فاضل كانوا طالعين بسيايرهم السبورت ويستعرضون فالشوارع .. سلمان كان يكلم صاحبه الامريكي ويرتب معاه حق المكسيك .. 
بعيد عن البلاد واجواء المانيا المشحونه واجواء لندن اللذيذه .. نروح بارس بلاد العشاق .. مريم كانت فالفندق تنتظر خالد .. رجع خالد وكله شوق لها .. 
خالد: السلام عليكم ..
مريم مبتسمه: عليكم السلام ..
مشت صوبه وخذت الجاكيت من يده وحطته على الكرسي .. قعدت جنبه على السرير وكانت تشوف الاوراق اللي في يده ..
مريم: الحين هالخريطه حق شو ؟
خالد: سويسرا ..
مرم: خالد اخاف نضيع ..
خالد مبتسم: لا بأذن الله ما نضيع .. انا رايح من قبل .. بس ماخذ الخريطه احتياط ..
مريم حطت راسها على كتف خالد: زين يا مرشدنا السياحي ..
خالد: ما كلمتي هلج في لندن ؟
مريم: بلا كلمت امي امس ..
خالد: شو اخبارهم ؟
مريم: مستانسين فديتهم ..
خالد جابل مريم وقرب منها ..
خالد: والله انتي اللي فديتج ..
مريم باحراج نزلت راسها وابتعدت عن خالد .. خالد قرب منها ومسك يدها ..
خالد وعيونه بعيونها: ليش تشردين مني .؟
مريم: ما شردت ..
خالد مبتسم: دلوعه ..
مريم بدلع: لا مو دلوعه ..
خالد يقلدها: لا مو دلوعه ..
مريم ضريته على صدره: لا تقلدني ..
خالد: آي صدري ..
مريم: عن العياره .. ماعورتك ..
خالد اونه يتألم: آآي .. صدري يعورني .. ماقدر اتنفس ..
مريم: عن العياره اقولك ..
خالد قرب منها: بوسيني على صدري عشان يخف الالم ..
مريم تتغلى: مابي ..
خالد: بوسيني ولا خلاص بيوقف قلبي ..
مريم بنذاله: فديت قلبك والله ..
خالد طالعها مستانس ..
مريم: بس ماراح ابوسك .. 
خالد رفع حاجب: افاااا .. تبخلين علي بلمسه من شفايفج على صدري اللي يعورني ..
مريم انحرجت: ها ..
خالد حضنها بقوه: اقولج بوسيني ..
مريم: خالد اتركني ..
خالد: الطيب ما نفع معاج .. ساشوي فيج ..
مريم بدلع: اتركني يالدب ..
خالد: شو انا دب يا غصين البان ..
مريم وخالد: ههههههه ..
حضنها خالد وانسدحوا جنب بعض مبتسمين ..
مريم: الله يخليك لي يا خالد ..
خالد التفت عليها: ويخليج لي .. زين وين بوستي ؟
مريم: انت للحين في موضوع البوسه .. انا نسيته .. هههههه
خالد: هههههه .. معليه مردوده .. زين يلا فديتج جهزي الشنطه .. وطلعي لي ملابس ..
مريم: ان شاءالله .. 
خالد: بارك الله فيج ..
مريم طلعت ملابس حق خالد .. وجهزت شنطتهم .. بعد ما لبسوا وجهزوا .. نزلوا وخالد ركب السياره ومريم ركبت جنبه .. طلعوا من فرنسا و دخلوا حدود سويسرا .. كان المنظر رهيب .. الوديان والمراعي الخضراء اللي تجري فيها الجداول الصغيره والشلالات اللي تنزل من اعالي الوديان كانت روعه .. الخضار اللي مغطي المكان كان رهيب مريم اندمجت وهي تتفكر في المناظر .. 
خالد: تبين ننزل نتمشى ؟
مريم مبتسمه: يا ليت .. 
خالد: ان شاءالله .. 
صف السياره على جنب ونزلوا .. خالد مسك يد مريم وراحوا يتمشون صوب جداول ماي صغيره .. لما وصلوا عند الجداول مريم نزلت وحطت يدها فالماي الصافي .. خالد كان يراقبها بكل هدوء .. مريم التفت على خالد ..
مريم: قرب فديتك ..
خالد مبتسم: قربنا .. 
مريم مسكت يد خالد وحطتها فالماي .. وكانت تشوف خالد بحب وحنان .. خذت شوية ماي بيدها ورشت على خالد ضحكت عليه وشردت عنه .. خالد ضحك ولحقها .. مريم كانت تركض وهي تضحك .. وخالد مسكها من يدها وقعدوا على الارض وهم يضحكون .. 
مريم: شو هالبلاد .. جنه ماشاءالله ..
خالد: الله يعطيهم فالدنيا .. ولنا الاخره ان شاءالله ..
مريم: آمين ..
خالد: حبيبتي شوفي الغيوم من ورا الجبال ..
مريم: وااااو .. تجنن شلون متلبده كانها قطن ابيض ..
خالد حط يده على كتف مريم: هالغيوم بيضه مثل بياض قلبج الطاهر يا مريم ..
مريم منحرجه: الله لا يخليني منك يا خالد .. 
خالد: آمين .. 
مريم: شوف الغيمه اللي هناك .. وأشرت بيدها فالافق ..
خالد رفع راسه مبتسم: شو فيها ؟
مريم: متشكله على تنين ..
خالد: اي والله .. زين شوفي اللي على يسارج متشكله على سفينه ..
مريم: وااااو تجنن .. 
تمت تتأمل الغيوم ..
مريم: خساره .. الهوا خرب السفينه ..
خالد: نسمة الهوا تهبل .. لاهي بارده ولا حاره ..
مريم: ماشاءالله .. 
تموا يتأملون الوديان والسما بغيومها .. بعد فتره رجعوا السياره وكملوا دربهم لين وصلوا المدينه .. نزلوا فالفندق وارتاحوا الليله لان اليوم الثاني وراهم كرنفال بيحضرونه .. 
محمد وساره ركبوا الطياره ولاحد فيهم نطق بكلمه .. محمد كان متضايق وكان ينتظر يوصلون البلاد بسرعه .. بعد 6 ساعات فالجو .. حطت الطياره فالبلاد .. محمد مسك ناصر وساره مسكت نايف .. نزل محمد وساره وراه .. خلصوا اجراءات المطار رايحين صوب السياره .. ركبوا السياره بهدوء .. نايف نام في حضن امه وناصر كان يلعب بروحه في السيت اللي ورا .. حرك محمد من المطار واتجه لبيت اهل ساره .. ساره بطلت عيونها .. 
محمد: نزلي .. 
ساره التفت عليه وطالعته بغضب .. فتحت الباب بعصبيه .. نزلت ورضخت الباب وراها .. ناصر خاف من الرضخه وصاح .. محمد التفت على ولده وشاله .. باسه ونزله فالحوش .. نزل شنطة ساره وعيالها .. سكر الباب وركب السياره .. حرك من الفريج بسرعه .. اتصل بفارس اللي كان يكلم مناف ..
فارس: يا قلبه .. هاي ولد عمي متصل لي .. لحظه شوي
مناف: زين فديتك ..
رد فارس على محمد ..
محمد: فروسي ..
فارس: حمودي ..
فارس: نورت البلاد ..
محمد: بوجودكم .. 
فارس: الحمدلله على السلامه .. شحالك ؟
محمد: الله يسلمك .. شو اخباركم ؟
فارس: الحمدلله .. انت وين ؟
محمد: جايكم ..
فارس: والله ..
محمد: اي قريب بيتكم ..
فارس: زين ما تكلمت عشان افرش لك السجاده الحمره .. 
محمد: ههااااااي .. حلوه منك .. 
فارس: عجبتك ؟
محمد: جدا ..
فارس: مبروك ..
محمد وفارس: ههههههه .. 
وصل محمد بيت عمه .. واستقبله فارس بالاحضان ..
فارس: وحشتني حمودي ..
محمد: والله انت اكثر يا فروسي ..
فارس: تحمل تسافر بدوني مره ثانيه ..
محمد: ما يهمك يا عيوني .. 
فارس: حياك .. 
دخلوا الصاله وراحوا غرفة فارس على طول .. محمد حذف نفسه على السرير بتعب .. 
محمد: اوه نسيت شنطتي الصغيره .. فروس فديتك جيبها من السياره ..
فارس: ان شاءالله .. هات المفتاح ..
محمد عطى فارس المفتاح .. فارس نزل يجيب شنطة محمد .. لقى جواله على الكرسي وخذه معاه .. شاف التلفون مفتوح و مبين مسج على الشاشه .. فارس طالع الشاشه وقرى المسج باستغراب .. 
فارس " شو سالفة محمد مع الاسم ؟ واي اسم تتكلم عنه زوجته " .. طبعا المسج كان كالتالي ..
(( خل الاسم وراعية الاسم ينفعونك )) .. 
خذ الشنطه والجوال تركه مثل ماهو .. راح البيت ولقى محمد مثل ما تركه والهم باين على ويهه ..
فارس: تفضل الشيخ ..
محمد: يسلمو الغالي ..
فارس: هالمره بعديها لك ..
محمد: وليش يعني ؟
فارس: انا مو مطراش عندك ..
محمد: غصبن عنك بتروح .. انا اكبر منك واسمع كلامي ..
فارس: يعني مستغل هالنقطه .. بس انا باتمرد عليك ..
محمد: خف علينا يالمتمرد ..
فارس: هههههه .. تكفى حطني فالتلفون المتمرد .. 
محمد: هههههه .. لا بحطك المطراش ..
فارس ومحمد: ههههههه ..
فارس: ماتعرف تستخف دمك ..
محمد: الا خفة الدم نفسها تغار مني ..
فارس: الله يساعدك .. زين قوم تسبح ريحتك فاحت ..
محمد يشم نفسه: افا .. انا فيني ريحه .. الظاهر انك تشم ريحتك .. وفاكر انها ريحيتي ..
فارس: لا يا عيوني .. انا خشمي متعود على ريحتي .. 
محمد: انت تتكلم عن ريحتك اللي خنقتني الحين ؟
فارس: هههههه .. لا تحاول يا عيوني .. 
محمد: انت مشكله .. خل اروح اتفرك واتنظف احسن من مجابل ويهك .. 
فارس: هههههه .. تحمل تنام فالحمام بس ..
محمد وهو ماشي: اذا ما طلعت بعد 15 دقيقه .. تعال اكسر علي الباب ..
محمد وفارس: هههااااااااي .. 
دخل محمد ياخذ له شور يريح اعصابه .. اما فارس فكان يفكر في في المسج اللي قراه .. رن جواله ومناف اللي كانت متصله .. 
مناف: حبيبي ..
فارس: اموت في حبيبي لي قلتيها ..
مناف انحرجت .. وتمت ساكته .. 
فارس: دلوعه ..
مناف: هلا ..
فارس: شحالج ؟
مناف: الحمدلله .. وصل ولد عمك ؟
فارس: اي وصل .. دخل يريح ..
مناف: مممممم .. 
فارس: قولي فديتج؟ 
مناف: فارس ابي اروح اشتري لي ملابس ..
فارس مبتسم: من عيوني الغاليه .. انتي تامرين امر .. 
مناف انحرجت: مشكور فديتك ..
فارس: اجيبهم لج بكره ؟
مناف: اي وقت تفضى حبيبي ..
فارس: انتي لو تبينها الحين حاضر لج ..
مناف: لا حبيبي .. بكره مو الحين ..
فارس: زين اوديج تتشرين ؟
مناف: لا حبيبي .. انا بصرف نفسي .. 
فارس حس انها منحرجه .. 
فارس: زين باطرش لج السايق .. وانا بكون حولج ..
مناف: لا فديتك باصرف نفسي ..
فارس: ترا بزعل منج ..
طلع محمد من الحمام ولاف الفوطه على خصره .. و ينشف شعره بفوطه صغيره .. سمع فارس وهو يقول لمناف ترا بازعل منج .. 
محمد: لا تزعل منها ولا تزعلها .. 
فارس التفت على محمد وهو يلعب بشعره .. ابتسم له واستأذن من مناف ..
فارس: حياتي بكلمج بعد شوي ..
مناف: زين حبيبي ..
فارس: قوليها بعد مره ..
مناف: نعم ؟
فارس: عيديها فديت روحج ..
مناف: فارس لا تقولي هالكلام جدام ولد عمك ..
فارس: مشغول ما يسمعني ..
مناف تضيح السالفه: زين لي فضيت كلمني ..
فارس: اموت فاللي تغير السالفه .. 
مناف تضحك: ههههه .. اي سالفه ؟
فارس: زين قوليها قبل ما سكر .. واللي يسلمج ..
مناف بهمس ودلع: حبيبي ..
فارس بصوت عالي: واااااي .. اموت فالدلع والله ..
محمد تخرع والتفت على فارس .. فارس طالعه وابستم .. 
فارس: زين الغاليه .. بكلمج لما ينام الجحش اللي عندي ..
محمد: جحش فعينك ..
مناف ضحكت على فارس .. سكرت منه وهي تتفداه وتدعي له .. محمد خذ الفوطه وحذفها على فارس .. 
محمد: انا جحش ياللي ما تستحي على ويهك .. كم مره قايلك انا اكبر منك ولازم تحترمني وتسمع الكلام ..
فارس: هههههه .. السموحه طال عمرك ..
محمد: زين قم ارقد على الارض ولا شوف لك اي غرفه ونام فيها ..
فارس: تطردني من غرفتي ..
محمد: يعني لازم اعيد كلامي .. قلت لك انا اكبر منك .. خلاص كلمتي هي المسموعه ..
فارس: وخر زين .. 
محمد وفارس: ههههههههه .. 
محمد حذف نفسه على السرير وغمض عيونه .. كان يفكر في وضعه .. والحاله اللي وصلوا لها هو ساره ..
محمد " يعني ما خلصنا من المشكله الاولى .. تطلع بمشكله ثانيه .. وبعدين شو فيها لو سميت فاطمه .. والله بنت عمي لها معزه في قلبي .. والحين هي تزوجت وراحت في حالها .. اعزها بمعزة الريم .. يمكن من بد كل بنات عمي لها مكانه في قلبي .. وجاتني فتره تولعت فيها .. بس قلبي مافيه غير المعزه .. الله يهديج يا ساره .. هدمتي وتندمتي وبنينى .. ورجعتي هدمتي من اول " .. 
فارس راح قعد على الكرسي وشغل التلفزيون .. اتصل بمناف 
فارس: يا قلبه ..
مناف: هلا وغلا ..
فارس: شو تسوين ؟
مناف: ولا شي .. قاعده اخربط فالورق ..
فارس: و شو تخربطين ؟
مناف: اكتب خواطر ..
فارس: ماشاءالله عليج .. اقري لي وحده ..
مناف بخجل: ممممم .. استحي .. مو الحين ..
فارس: تستحين مني يالغاليه .؟
مناف: لان في حياتي ما قريت لاحد خواطري ..
فارس: زين انا فارس حبيبج ما تقرين لي ؟
مناف: لا تمسكني من يدي اللي تعورني ..
فارس: فديت يدج اللي تعورج .. بعالجها لج .. 
مناف: ههههههه .. فديت قلبك يا فارس .. 
فارس: زين ما رديتي علي عشان بكره ..
مناف: حبيبي انا ..
يقاطعها فارس: اموت لي قلتي حبيبي .. 
مناف بدلع: عاد خلني اكمل كلامي ..
فارس: هههه .. زين كملي يا حياتي ..
مناف: اقولك .. 
فارس مبتسم: اي قولي لي ..
مناف: عاد لا تلعوزني ..
فارس: ههههههه .. زين يلا كملي ..
مناف بدلع: مابي اكمل ..
فارس: اموت فالزعلانه والله ..
مناف: اسكت عني ..
فارس: واااي .. لا بتذبحيني ..
مناف: خلاص لا تكلمني ..
فارس: ان شاءالله ..
مناف تمت ساكته ..
فارس: ايه عليج والله ..
مناف: انا قلت لك لا تكلمني ..
فارس: ما كلمتج .. اتابع التلفزيون ..
مناف سكتت مره ثانيه ..
فارس: يا ويل حالي على الدلع ..
مناف: وبعدين ..
فارس: اكلم ولد عمي ..
مناف وفارس ضحكوا على تصرفهم ..
مناف وفارس: هههههههه ..
مناف: زين اسكت مابي اسمع صوتك ..
فارس: ان شاءالله ..
سكتت مناف وسكت فارس فتره .. 
فارس: كح كح ..
مناف: اقولك اسكت .. 
فارس: مو بيدي لو كحيت ..
مناف: اففين ..
فارس: يا ليتني عندج عشان تنافخين على ويهي .. 
مناف سكتت وماردت عليه تتغلى ..
فارس: زين يا قلبه ..
مناف: نعم ..
فارس: بل بل بل .. ليش جي جافه معاي ..
مناف: كيفي ..
.............................



فارس مبتسم: اموت في كيفج والله .. زين قولي حياتي ..
مناف: شاقولك ؟
فارس بهمس: تحبيبني ؟
مناف ما قدرت تستحمل صوت فارس وكلامه ..
مناف بنعومه: احبك واموت فيك .. 
فارس تنفس براحه: يا ربي لاتحرمني هالبنت ..
مناف بصوت واطي: آمين ..
فارس: زين ما قلتي لي .. اطرش لج الدريول بكره ؟.
مناف: لا حبيبي .. انا مو رايحه مجمع .. بروح السوق الشعبي .. باخذ لي تاكسي على الدرب ..
فارس: تركبين تاكسي وانا موجود .. افا يا مناف ..
مناف بخوف: شفيك حبيبي ؟
فارس: و انا ويني في حياتج ؟
مناف: آسفه حبيبي .. قلت لك بصرف نفسي ..
فارس: حياتي انا محترم رغبتج .. وماجبرج تسوين شي غصبن عنج يا قلبه .. بس بطرش لج الدريول وانا بكون وراه يوصلج المكان اللي تبينه .. ولا راح افارقج الا لما توصلين البيت بالسلامه ..
مناف: انا آسفه يا فارس . لاتزعل مني ..
فارس: مو زعلان يا قلبه .. بس ابي راحتج ..
مناف: خلاص بكره طرش لي الدريول ..
فارس: ما يهمج يا قلبه وعقله وروحه و كل شي فيه ..
مناف: فديت قلبك يا فارس ..
فارس: زين شو رايج احط لج دريول يوديج وين ما تبين ؟ بس تتصلين له تلفون ويجيج ؟
مناف: لا يا فارس .. امي بتسألني .. انا عن بكره باخذ اخواني معاي وبقولهم انه دريول صديقتي .. مع انهم يدرون ان ماعندي صديقات .. بس خليها على الله ..
فارس بحنان: يا قلبه انتي .. زين متى اطرش لج الدريول ؟
مناف: اول خل اكلم امي .. اخاف ما تمشي عليها ..
فارس: ان شاءالله بتوافق .. بس انتي اتصلي الوقت اللي يناسبج ..
مناف: زين حبيبي .. ما تقصر 
فارس: انا كلي تحت امرج .. انتي بس أشري ..
مناف مبتسمه: حياتي والله يا فارس .. زين فديتك بخليك الحين ..
فارس: بدري يا قلبي ..
مناف: روح اقعد مع ولد عمك .. وانا بروح انام ..
فارس: زين حياتي .. اول ما تقعدين من النوم قعديني معاج ..
مناف: الساعه كم ؟
فارس: اي وقت تقومين ؟
مناف مبتسمه: ان شاءالله حبيبي .. 
سكر فارس من مناف وهو يتذكر لما لعوزها .. قعد يضحك عليها .. التفت على محمد اللي كان يتأمل فارس طول المكالمه ..


فارس: شو فيك ؟
محمد مبتسم: ولا شي .. حط راسه على المخده وهو مبتسم ..
فارس قام من الكرسي وطب على السرير ..
فارس: ليش تضحك ؟
محمد: مافيني شي ..
فارس: ممممممم ..
محمد: زين تصبح على خير .. وانقلب على جنبه اليسار ..
فارس: وانت بخير يا عيوني ..
فارس غمض عيونه وهو يفكر في مناف .. اما محمد المسكين غمض عيونه وهو يحاول ينام بس مب قادر .. 
الساعه 8 بتوقيت لندن .. فاطمه خذت الجوال واتصلت بيوسف تقعده عشان بيروحون المول .. واليوم هو اخر يوم ليوسف .. بيقضيه مع فاطمه اليوم كله .. وبيسافر بالليل .. الساعه 11 ونص ..
يوسف فتح عيونه على اتصال فاطمه ..
يوسف: هلا حياتي ..
فاطمه: صح النوم حبيبي ..
يوسف: فديت هالصوت ..
فاطمه مبتسمه: يلا قوم حبيبي ..
يوسف: الساعه كم الحين ؟
فاطمه: الساعه 8 بتوقيت لندن ..
يوسف: يا زين لندن طالعه من حلجج ..
فاطمه ضحكت: ههههه .. زين يلا قوم فديتك ..
يوسف: زين حبيبتي .. باخذ لي شور سريع وباتصل لج اول ما خلص ..
فاطمه: اسوي لك نسكافيه ؟
يوسف: لا ابي شاي ..
فاطمه: من عيوني الثنتين ..
يوسف: فديت عيونج والله ..
فاطمه: زين خل اروح اسوي لك الشاي وانت قوم وتنشط ..
يوسف: ان شاءالله ..
سكر منها يوسف وقام على طول .. فاطمه لبست وراحت تسوي له شاي .. طلعت مع ابوها راحوا الفندق حق يوسف .. يوسف كان ينتظرهم في اللوبي .. سلموا على بعض وطلعوا .. راحوا يتسوقون .. فاطمه كانت وايد مستانسه .. يوسف وابوها كانوا يختارون معاها الملابس .. وهي كانت تختار لهم ملابسهم .. تغدوا وبعدين كملوا تسوقهم .. على الساعه 4 ونص .. راحوا الفندق .. ارتاحوا هناك شوي .. بوفارس نزل اللوبي عشان يتقهوى .. ويخليهم على راحتهم شوي .. لان يوسف بيسافر .. نزل بوفارس اللوبي و فاطمه ويوسف تموا فالغرفه .. كانوا مندمجين مع فلم في التلفزيون .. ولا حسوا بطلعة بوفارس من الغرفه .. بعد مرور ساعه الا ربع خلص الفلم .. تمت فاطمه ادور ابوها ..
فاطمه باستغراب: يه وين بابا ..
يوسف: بسم الله .. وين اختفى ؟!
فاطمه: خل اتصله ..
كلمته وبعد ما سكرت من عنده تمت تضحك .. يوسف طالعها مستغرب ..
يوسف: شفيج حياتي ؟
فاطمه: بابا يقول .. طلع من الغرفه واحنا مندمجين مع الفلم ولا حسينا فيه ..
يوسف: ههههه ..
فاطمه: حبيبي ما تبي تشرب شي ؟
يوسف: تسوين لي شاي ؟
فاطمه: من عيوني الثنتين ..
راحت صوب الثلاجه اللي محطوط فوقها الغوري .. صخنت الماي وجهزت الكوب .. يوسف راح صوبها وقف مجابلها ..
يوسف: بيوحشني شايج ..
فاطمه: آآه .. لاتذكرني ..
يوسف: فديت قلبج حبيبتي .. ومرر اصابعه على خدها ..
فاطمه كانت منزله راسها بحزن .. يوسف رفع راسها وقرب منها .. 
يوسف: حبيبتي .. ابيج توعديني انج تاكلين وماتزعلين لي سافرت اليوم ..
فاطمه خنقتها العبره .. طالعت يوسف وماقدرت تستحمل اكثر .. رمت نفسها بين ايدينه وصاحت ..
فاطمه وسط دموعها: يوسف ..
يوسف بألم: آآآه يا عيون يوسف انتي .. 
حضنها وتم يهديها ..
يوسف يمسح دموعها: حياتي .. اوعديني انج ما تصيحين ..
فاطمه: ماقدر يا يوسف .. 
يوسف: اذا لي خاطر عندج لا تسوين بنفسج جي ..
فاطمه: والله ماقدر .. ابيك قريب مني ..
يوسف: والله اني معاج .. وكل يوم بكلمج .. بس لا تسوين بنفسج جي ..
فاطمه: آآآه ..
يوسف حضنها مره ثانيه وتم يهديها لين سكتت .. مسكها من يدها وقعدوا على الكرسي .. 
يوسف: ابي اسمع منج كلمة وعد ..
فاطمه: اوعدك ..
يوسف ويمسح دموعها: توعديني انج ما تصيحين ؟
فاطمه خذت نفس عميق: اوعدك اني ماصيح ..
يوسف باسها على جبهتها: و تاكلين وتطلعين معاهم ولا تسوين بنفسج جي ..
فاطمه: اوعدك اوعدك .. حضنته وهي مغمضه عيونها .. 
يوسف: الله يخلينا لبعض .. 
تموا مع بعض يسولفون لين الساعه 7 ونص .. يوسف طلب من فاطمه تجهز شنطته على ما ياخذ له شور .. فاطمه رتبت شنطة يوسف وتمت تنتظره لين طلع من الحمام .. طلع يوسف و مبتسم .. راحت صوبه فاطمه ودهنت رقبته وتحت اذنه بدهن العود .. عطرته ورتبة له شعره .. حط ايدينها على خدوده وباسته على جبهته ..
فاطمه: بتوحشني ..
يوسف: وانتي اكثر يا حياتي ..
فاطمه: دهن العود هاذي خله معاك .. 
يوسف مبتسم: فديت دهن العود و راعيته ..
فاطمه ابتسمت له وحضنته .. يوسف طوقها بذراعينه بقوه .. تموا فتره حاضنين بعض .. 
فاطمه: زين حبيبي يلا ننزل عند ابوي ..
يوسف: يلا فديت روحج .. 
يوسف شل شنطته ونزلوا عند بوفارس .. راح عند الاستقبال وخلص شغله .. رجع عند فاطمه و بوفارس ..
بوفارس: كل شي تمام ؟
يوسف مبتسم: اي الحمدلله ..
بوفارس: زين عيل خل نتمشى فالسياره شوي .. وبعدين نروح المطار ..
يوسف: توكلنا ..
بوفارس: بارك الله فيك ..
طلعوا ثلاثتهم من الفندق .. تمشوا في شوراع لندن وبعدين اتجهوا للمطار .. وهاي اللحظه الحاسمه لفاطمه ويوسف .. فاطمه كانت خانقتها العبره بس ماسكها نفسها .. اما يوسف بان عليه الشوق والحزن .. وصلوا مطار هيثرو .. فاطمه و يوسف توتروا .. بوفارس خذ جواز و تذكرة يوسف .. وتركم مع بعض .. قعدت فاطمه وقلبها يدق بسرعه .. وجسمها يرتعش من التوتر .. اما يوسف فكان متوتر اكثر منها .. قعد جنبها ومسك يدها .. 
يوسف مبتسم: خلاص .. 
فاطمه: احم .. يعني مصر ..
يوسف: مجبور يا حياتي ..
فاطمه: بتوحشني ..
يوسف: وانا الشوق من الحين ذابحني ..
فاطمه تمت ساكته ومنزله راسها .. 
يوسف ضغط على يدها: ما بقى لكم الا 10 ايام وبترجعون ..
فاطمه ابتسمت بتوتر: ان شاءالله .. بس انت بتسافر المكسيك ..
يوسف: احنا بنروح اسبوعين بالضبط .. بس لو حلت لنا القعده هناك يمكن اندبلها .. 
فاطمه: لاااا ..
يوسف: هههههه .. انا قلت لو .. زين يمكن ما يعجبنا المكان ونرجع بعد يومين ..
فاطمه: ان شاءالله ما يعجبكم المكان .. وترجعون اول ما توصلون ..
يوسف: ههههه .. من صجج نرجع اول ما نوصل .. اذا السفر لين هناك شقى ..
فاطمه: ليش .؟
يوسف: امريكا يبيلها 12 ساعه .. وبنبدل فيها كم طياره بعد ..
فاطمه: شلون ؟
يوسف: بنوصل العاصمه وبعدين بنسافر ولايتين لين نوصل تكساس اللي اقرب شي للمكسيك .. وبعدين بنروح المكسيك .. بروحها يبيلها كم ساعه بعد .. العاصمه في نص البلاد .. 
فاطمه: حبيبي ليش كل هالعذاب ؟
يوسف: مشكلة هالبلد لازم نوقف في كم مكان عشان نوصلها .. 
فاطمه: فديت روحك والله .. بتتعب وايد حبيبي ..
يوسف: يلا مغامره وexperience فالحياة ..
فاطمه مبتسمه: الله يحفظكم من كل شر ..
بوفارس راح صوب العصافير وهو مبتسم ..
بوفارس: طيارتك بتقلع بعد ساعه ونص .. 
فاطمه: اوووه في وقت ..
بوفارس: اي في وقت .. انا بروح برا المطار شوي مواعد لي واحد .. وبرجع لكم ..
فاطمه: زين بابا ..
يوسف " اموت لي قالت بابا " .. 
بوفارس: يلا يبه .. مع السلامه ..
يوسف: الله وياك عمي ..
بوفارس راح يقابل صاحبه .. فاطمه و يوسف تموا يسولفون لين حان موعد اقلاع طيارة يوسف .. لما اذاعوا موعد الاقلاع ورقم البوابه .. فاطمه تمت ترجف .. يوسف مسك يدها وتم يطالع عيونها .. 
فاطمه والحزن بان في عيونها: يوسف ..
يوسف: عيونه انتي ..
فاطمه: مابقى وقت ..
يوسف مبتسم بغصه: حياتي انتي والله .. انتظر رجعتج .. بس اتمنى تسوين اللي وعدتيني فيه ..
فاطمه: عشانك مستعده اسوي كل شي ..
يوسف: فطومتي .. شرايج احطج بجيبي وارجعج معاي ..
فاطمه ضحكت ببراه: ههههه .. ياليت والله ..
يوسف: يا ربي لاتحرمني هالضحكه .. 
فاطمه: حبيبي عطني ماي ..
يوسف فتح قرشة الماي ومد يده لها .. فاطمه مدت يدها ولامست اصابع يوسف وعيونها بعيونه .. يوسف هام بعيونها .. خذت القرشه وشربت ماي ..
فاطمه: مشكور حبيبي ..
يوسف مبتسم: ارتويتي ..
فاطمه مبتسمه: اي الحمدلله ..
يوسف بجرأه: انا ودي ارتوي من شفاتج ..
فاطمه ويها صار احمر .. انحرجت و نزلت راسها .. يوسف كان يطالعها وهو مبتسم .. نادوا على رحلة يوسف .. وكان النداء الاخير .. 
فاطمه تنفست بتوتر: خلاص حبيبي الوقت الوقت ..
يوسف مبتسم: ازف الوقت .. وحان موعد اقلاع طيارتي ..
فاطمه: فديت كلامك و حنانك وحبك ..
يوسف: انتي بكلامج تخليني اهون واقعد ..
فاطمه مبتسمه: ياليت والله ..
يوسف وفاطمه: هههههه .. 
يوسف: خل اتصل بعمي عشان ياخذج ..
فاطمه: لا لاتخليه ابي اكون معاك ..
يوسف: ايه عليج والله ..
طلع جواله من جيبه .. واتصل بعمه .. مسك يد فاطمه وهو يكلم بوفارس .. 
يوسف: عمي ممكن تستلم الامانه ؟
بوفارس: ان شاءالله يبه .. انا توني داش المطار .. انتوا بنفس المكان ؟
يوسف: اي عمي ..
بوفارس: خلاص قربت ..
يوسف: فمان الله ..
سكر بوفارس وراح عند العصافير .. قرب منهم مبتسم ..
بوفارس: ها يبه .. النداء الاخير للرحله ..
يوسف قام: ان شاءالله . 
فاطمه كانت تشوف يوسف وهو يكلم ابوها .. عيونها غرقت بس مسكت نفسها .. وقفت جنب يوسف وهي شايله شنطته الصغيره .. عطته الشنطه وعيونها بعيونه .. 
يوسف مبتسم: لا هنتي الغاليه ..
فاطمه: توصل بالسلامه ..
يوسف: الله يسلمج ..
مشوا مع يوسف لين وقف عند الشرطي يشيك على جوازه و تذكرته .. كان الشرطي مبتسم وهو يعطي يوسف الجواز .. يوسف التفت على فاطمه اللي كان الحزن بعيونها .. قرب منها يوسف ..
يوسف: تحملي بنفسج .. 
فاطمه: ان شاءالله .. وانت بعد حاسب على عمرك .. و اول ما توصل اتصل ..
يوسف: ان شاءالله .. 
بوفارس: يلا بسكم .. 
يوسف و عيونه بعيون فاطمه: ان شاءالله عمي .. 
بوفارس: زين .. 
يوسف حط يده في جيبه .. وطلع ورقه صغيره .. عطاها فاطمه .. هي مدت يدها تاخذها ويوسف تم ماسك يدها .. الشرطي كان مبسوط عليهم .. يطالعهم وهو مبتسم .. 
يوسف: لا تقرينها الا لما توصلين الشقه ..
فاطمه بحزن: ان شاءالله .. 
سحبت يدها من يد يوسف .. ويوسف دخل من البوابه .. وهو ماشي كان يطالع وراه زز وفاطمه كانت واقفه مكانها اطالعه بحزن .. بوفارس حط يده على كتف فاطمه ..
بوفارس: يلا بابا ..
فاطمه: ان شاءالله ..
مشت هي وابوها وقلبها مع يوسف .. اما يوسف اللي كان وده يرجع .. وقف عند الكاونتر عشان يختم جوازه ويدخل صوب البوابه .. شاف الشرطي مبتسم له .. قرب منه الشرطي ..
الشرطي: Was that your wife? .. زوجتك ؟
يوسف مبتسم: yes, we just got engaged . اي .. تونا مخطوبين .. 
الشرطي: she was very sad poor girl .. المسكينه .. كانت وايد حزينه ..
يوسف ابتسم للشرطي " ابي اعرف ليش اللقافه؟! " 
الشرطي: I wish you happy life.. .. اتمنى لك حياة سعيده ..
يوسف: thanks.. مشكور ..
سلم الشرطي على يوسف وراح عنه .. يوسف بدوره سلم عليه و راح صوب البوابه .. فاطمه وبوفارس ركبوا السياره وفاطمه كانت ماسكه الورقه وخانقتها العبره .. تمت اطالع الورقه بحزن ..
فاطمه " الله يحفظك يا يوسف .. وان شاءالله توصل بالسلامه " .. حطت راسها على الدريشه وتفكر في يوسف .. بوفارس كان حاس بحزن بنته .. تم ساكت طول الطريق لين وصلوا الشقه كانت الساعه 12 ونص بتوقيت لندن .. راحت فاطمه الغرفه وقرت الرساله على طول .. بعد ما قرتها غطت ويها بيدينها وتمت تصيح بحزن .. دموعها انهمرت على خدودها مثل السيول .. والرساله كانت كالتالي ..
(( حياة يوسف .. 
قربج يا فطومتي يسوى عندي الدنيا وما فيها .. فديت دموعج .. فديت رقتج ودلعج .. اذوب في همسج ..
محلى صوتج لي قعدتيني من النوم .. بتوحشيني يا اغلى فطومه .. بس اتمنى انج ما تزعلين نفسج عشاني رجعت البلاد .. مابي حد يدري عن شي .. احبج حب ما ينوصف .. انا مجنون بحبج يا فطومتي .. انا بدونج ولا شي .. انتي بحياتي مل شي ..
حبيبج يوسف .. ))
فاطمه " فديتك يا يوسف .. الله يحفظك .. الله يحفظك " .. مسحت دموعها وراحت تغسل ويها .. كانت حزينه بس لانها وعدت يوسف انها ما تصيح .. ابتسمت وتمت تنتظر اتصال يوسف .. يوسف الحزين ركب الطياره وهو يطل من الدريشه يتفرج على مطار هيثرو بحزن .. تنهد وغمض عيونه بحزن .. ربط الحزام واقلعت الطياره راجعه البلاد .. الساعه 6 حطت الطياره على ارض الوطن .. يوسف كان يفكر بفاطمه .. انفتح باب الطياره والمسافرين نزلوا متجهين للمطار .. كان يوسف من ضمنهم .. سلمان كان ينتظره بشوق ولهفه .. خلص امور الجوازات وخذ شنطته .. شاف خاله ينتظره مبتسم .. سلموا على بعض وراحوا السياره .. يوسف فتح جواله واتصل بفاطمه ..
فاطمه كانت تنتظر اتصال يوسف على احر من الحمر .. نامت وكل شوي تقعد تشيك على التلفون .. تخاف ان يوسف اتصل لها وهي ما سمعته .. رن جوالها وفتحت عيونها متخرعه ..
فاطمه: فديته والله .. ردت بصوت نايم .. هلا حبيبي ..
يوسف مبتسم: انا وصلت ..
فاطمه: الحمدلله على سلامتك حبيبي .. 
يوسف: الله يسلمج ..
فاطمه: شلون كانت رحلتك ؟
يوسف: والله تمام .. 
فاطمه: حد عندك حبيبي ؟
يوسف: اي خالي اللي خذني من المطار ..
فاطمه بخبث: حياتي .. وحشني صوتك ..
يوسف منحرج: حتى انتي .. وبهمس .. لا تلعوزيني ..
فاطمه عضت شفتها: لا بلعوزك ..
يوسف: هههههه .. زين انا تحت امرج ..
فاطمه: فديت روحك والله .. زين نمت فالطياره ؟
يوسف: ماجاني نوم ..
فاطمه: حليلك .. تجنن لما تختصر الكلام .. 
يوسف: حتى انتي ..
فاطمه: شو انا ؟
يوسف بهمس: تجنين ..
فاطمه: فديت قلبك يا يوسف .. بتوحشني حبيبي ..
يوسف: والله انتي اكثر .. 
فاطمه بدلع: حبيبي ..
يوسف" اموت فالدلع": هلا ..
فاطمه: مشكور على الكلام اللي فالورقه ..
يوسف: حاضرين ..
سلمان كان يسوق وهو فرحان بعلاقة يوسف وفاطمه .. وفجأه انحرف عن الطريق و وقف .. يوسف تخرع بس ماحب انه يبين لفاطمه شي .. تم يسولف معاها عادي .. سلمان وقف على جنب وطالع يوسف اللي توتر ..
يوسف: زين باكلمج اول ما وصل البيت ..
فاطمه: زين حبيبي .. الله يحفظك ..
يوسف: مع السلامه .. 
التفت يوسف على سلمان .. 
يوسف: شفيك خالي ؟
سلمان: ما فيني شي .. بس الظاهر سرحت ..
يوسف: اسوق عنك .؟
سلمان: لا يبه عادي .. وابتسم ليوسف ..
يوسف بادل خاله نفس الابتسامه .. حرك سلمان وراحوا البيت .. اول ما دخلوا سلمان راح الغرفه على طول .. 
سلمان " زين ما راحنا وطي .. شلون سرحت .. يالله " .. سلمان لما انحرف عن الطريق .. كان سرحان ويفكر في فاطمه .. كان يتخيل نفسه مكان يوسف .. كان يتخيل انه هو خطيبها .. وانه راح لها لندن وتعنى عشانها .. لكن الله ستر و وعى لنفسه قبل ما يصير شي كبير .. بدل ملابسه وطلع من غرفته رايح عند يوسف .. يوسف كان في غرفته ويطلع اغراضه من الشنطه .. 
سلمان: هلا يوسف ..
يوسف مبتسم: هلا والله خالي ..
سلمان: شلون كانت الرحله ؟
يوسف: والله استمتعت في لندن .. بس الرحلات الطويله صدعه ..
سلمان: عيل شبتسوي لما نروح المكسيك ؟
يوسف: امس اقول لزوجتي شلون السفره بتكون شقا .. رحلات طويله .. وتبدل مطارات .. الله يعينا بس ..
سلمان: ما عليك .. مع الشباب بتنسى كل هاي ..
يوسف: والله يمكن ..
سلمان: تعرف لما تروح بروحك ماعندك من يكلمك و يونسك .. بس لما نروح جماعه نفسيتك بتكون غير حتى ..
يوسف: ان شاءالله .. ها رتبت حق كل شي ؟
سلمان: اي كلمت صاحبي .. و هو بعد كم يوم بيروح المكسيك يرتب لنا .. 
يوسف ابتسم لسلمان وقدم له كيس ..
سلمان مبتسم: ما كان له داعي فديتك ..
يوسف: ولو يا خالي مايصير ارجع خالي .. 
سلمان: ما تقصر يا بوخليفه .. 
فتح سلمان الكيس يشوف محتواه .. يوسف كان جايب له نظاره شمسيه مع عطر .. و ميداليه ذهب ابيض للسياره 
سلمان: ما تقصر والله .. العطر وايد حلوه ريحته .. 
يوسف: البس النظاره خل اشوفها عليك ..
سلمان وهو يطلع النظاره من العلبه: شلون غامرت وخذت نظاره .؟ يمكن ما تطلع حلوه علي ؟
يوسف: ما عليك .. بتطلع حلوه .. انا لي نظره و ذوق ..
سلمان لبس النظاره: والله حلوه علي .. ماشاءالله عليك يا يوسف ..
يوسف: عليك بالعافيه .. 
سلمان: الله يعافيك .. والميداليه فن بعد .. حلوه .. والله تحرجني يا يوسف ..
يوسف: افا عليك .. تعال اوريك وش جبت حق جوجو وهنوده ..
سلمان: وش جبت لهم ؟
تم يوسف يوري سلمان الهدايا اللي جابها لخواته .. سلمان فرح وايد .. وعجبه ذوق يوسف .. بعد ما رتب شنطته وفضاها .. دخل ياخذ له شور .. اما سلمان راح غرفته ونام من التعب .. لانه راح المطار مواصل .. 
فاطمه كانت فرحانه بمفجأة يوسف .. و صارت تطلع مع اهلها لانها وعدت يوسف .. بوفارس كان وايد فرحان بالخطوه اللي قام فيها يوسف .. ام فارس كانت فرحانه لفرحة بنتها مع انها ماتعرف شو سر هالتغير اللي طرى على فاطمه .. بعد الشور اللي خذه يوسف .. نام على طول من التعب .. على الساعه 4 العصر .. الجوهره راحت بيت ابوها .. وكانت ماخذه معاها غدا للعزابيه اللي كانوا نايمين ولا يدرون بالدنيا .. دخلت على سلمان اللي كان غرقان فالنوم .. قعدت على السرير و وعته .. 
الجوهره: خالي .. خالي سلمان ..
سلمان فتح عيونه بتعب: هممممم ..
الجوهره: يلا عاد خالي قوم ..
سلمان: الساعه كم الحين ؟
الجوهره: الساعه 4 ..
سلمان: يالله فاتتنا الصلاه ..
الجوهره مبتسمه: قوم فديتك ..
سلمان يتمدد: ان شاءالله .. 
الجوهره: خل اروح اقعد يوسف فديته .. وحشني .. 
راحت غرفة يوسف .. شافته وكانت بتصبح .. كان يوسف نايم وماسك ورد في يده .. كان شكله يجنن .. بس الجوهره خنقتها العبره .. 
...................................



الجوهره" فديت قلبك يا يوسف .. الله يحفظك " .. قربت من السرير ..
الجوهره: يوسف ..
يوسف فتح عيونه مبتسم: هلا والله ..
الجوهره: الحمدلله على السلامه ..
يوسف قعد على السرير: الله يسلمج ..
خش الورده تحت اللحاف .. والجوهره سوت نفسها انها ما شافتها .. 
الجوهره: شهالسفره المفاجأه ؟
يوسف: دوره عالسريع ..
الجوهره: المفروض يقولون لك ..
يوسف: جات جي ..
الجوهره: الحمدلله على سلامتك .. 
يوسف: الله يسلمج ..
الجوهره: هنوده تسلم عليك ..
يوسف: متى كلمتيها ؟
الجوهره: اليوم الصبح ..
يوسف: انا كلمتها اول امس .. شخبارها ؟
الجوهره: والله مستانسه .. بترجع هاليومين ..
يوسف: فديتها والله .. زين انا جوعان ..
الجوهره: جبت لكم غدا .. يلا قوم تنشط وانزل لي انت وخالي ..
يوسف مبتسم: ان شاءالله ..
طلعت الجوهره وراحت تجهز لاخوها وخالها الغدا .. سلمان نزل وراها .. اما يوسف قام وطلع الورقه اللي كتبتها فاطمه له في الفندق .. وتم يقراها بوناسه .. نزل عند اخته وخاله وتغدوا .. الجوهره راحت تسوي لهم شاي وقهوه بعد ما خلصوا غداهم .. الجوهره صبت لهم الشاي وتموا يسولفون .. رن جوال يوسف وكان عبدالعزيز المتصل .. 
يوسف: هلا والله بوسعود ..
عبدالعزيز: الله لا يحيك ..
يوسف: افااا ..
عبدالعزيز: يالخاين .. شهالدورات اللي طلعتك لك من ورانا ؟
يوسف: شاسوي يا ريال .. شغل ..
عبدالعزيز: متى رجعت ؟
يوسف: اليوم الصبح ..
عبدالعزيز: شدعوه .. ما قلت لنا نستقبلك فالمطار ؟
يوسف: بوخليفه قام بالواجب ..
عبدالعزيز: خلاص عفتنا ..
يوسف: لا والله ما تنعافون ..
عبدالعزيز: خذوا قلبك وعقلك عنا ..
يوسف: ههههه .. وينهم بس ..
يوسف وعبدالعزيز: ههههههه .. 
عبدالعزيز: زين متى بنتشرف بشوفتك ؟
يوسف: انا حاضر لكم اي وقت .. شرفنا اليوم المغرب فالميلس ..
عبدالعزيز: صار يا قلبي ..
يوسف: كلم الشباب .. 
عبدالعزيز: ان شاءالله .. 
يوسف سكر من عبدالعزيز والتفت على الجوهره وسلمان اللي كانوا مندمجين فالسوالف .. 
يوسف: خالي اليوم عازم الشباب .. وباسوي لهم عشى 
سلمان: حاضرين لك ..
يوسف: اذبح لهم ولا اطلب من المطعم ؟
سلمان: المطعم اخف لك .. 
يوسف: خلاص صار .. بروح بعد شوي احجز .. 
سلمان: انت ارتاح .. انا بروح ..
يوسف: ما تقصر خالي ..
تموا يسولفون شوي .. وبعدين سلمان طلع يطلب حق يوسف .. تمت الجوهره مع يوسف .. بعد المغرب اجتمعوا الشباب كلهم في بيت يوسف .. تعشوا وسهروا لين الساعه 2 بالليل .. 

بعد مرور اسبوعين على الاحداث اللي عشناها .. في هالاسبوعين .. الجوهره رجعت من شهر العسل .. عايلة بوفارس و بومحمد بقى لهم يوم واحد و يرجعون من لندن .. خالد ومريم ما زالوا في ربوع سويسرا .. وسط الغابات الكثيفه والطبيعه الخلابه .. خالد كان مأجر كوخ في الغابه .. والكوخ جنبه نهر .. الجو يجنن .. منظر الجبال المغطيه بالثلوج .. والغيوم اللي متلبده فالسما .. خالد و مريم كانوا مغطسين ريولهم في ماي النهر العذب ويسولفون .. 
خالد: شوفي لبغيمه اللي هناك .. شو تخيلتيها ؟
مريم: مممممم .. كأنها قلب ..
خالد: فديت قلبج انتي .. 
مريم: خالد خاطري اتمرجح .. 
خالد: تتمرجحين ؟
مريم: اي .. خاطري اقعد على المرجيحه .. وانت ادزني ..
خالد: يالله فديت اللي في خاطرج والله .. 
مريم حطت راسها على صدر حالد ومسكت يده .. خالد باسها على راسها .. تموا قاعدين فالجو الحلو يسولفون ويضحكون .. عدى هاليوم حلو بالنسبه لهم .. صباح يوم جديد يطل عليهم بشمسه .. وتغريد عصافيره فوق الغصون .. مريم فتحت عيونها وما لقت خالد جنبها .. استغربت وراحت ادور عليه برا .. توها بتطلع من الكوخ ويدخل عليها خالد ..
خالد مبتسم: صباح الحب ..
مريم مبتسمه: صباح الحب حبيبي .. 
خالد: خاطري في شاي مع خليب من يدج الحلوه ..
مريم مبتسمه: ان شاءالله .. باسوي لك احلى فطور ..
خالد: فديت روحج والله .. زين باخذ لي شور سريع على ما تجهزين الفطور ..
مريم: زين حبيبي .. 
خالد خذ له شور دافي .. ومريم حضرت الفطور .. وهم يتريقون .. خالد كان محضر مفاجأه لمريم ..
خالد: حبيبتي .. 
مريم: هلا فديتك ..
خالد: بعد ما نخلص فطورنا .. عندي لج مفاجأه ..
مريم مبتسمه: ان شاءالله يا قلبي .. 
خالد ابتسم لها وكمل فطوره .. خلصوا فطورهم ومريم استعدت للمفاجأه .. 
خالد: مرايم ..
مريم: هلا فديتك ..
خالد: ابي اغطي عيونج ..
مريم باستغراب: ليش ؟
خالد: عشان المفاجأه ..
مريم: مممممم .. زين ..
خالد خذ شيلتها وربطها على راسها وغطى عيونها .. بيده اليسار طوقها من خصرها .. ويده اليمين حطها على كتفها .. مشوا لين طلعوا برا الكوخ .. 
مريم: خالد وين موديني ؟
خالد: صبري شوي حبيبتي ..
مريم: زين ..
مشوا مسافة 4 امتار .. خالد وقف ورا مريم .. فتح الشيله عن عيونها .. 
خالد: حياتي لا تفتحين عيونج زين ..
مريم: آآآه جننتني يا خالد ..
خالد: لما اقولج فتحي عيونج .. فتحيها ..
مريم: ان شاءالله .. 
خالد وقف جنب مريم .. باسها على خدها ..
خالد: الحين فتحي عيونج يا حياتي ..
مريم فتحت عيونها .. وتفاجأت باللي جدامها .. التفتت على خالد بفرح .. من وناستها نطت عليه وحضنته .. 
مريم بوناسه: خالد فديت قلبك والله .. 
خالد: هههه .. شو رايج بالمفاجأه ؟
مريم: تجنن يا خالد .. روعه تهبل .. خبلت بي يا خالد ..
مريم لما قالت لخالد ان خاطرها تتمرجح .. خالد على طول جات في باله فكره .. جنب الكوخ في شجره كبيره .. خذ حبل طويل وخشبه .. ربط الحبل في غصن الشجره .. وركب الخشبه نهاية الحبل عشان تقعد عليها مريم .. ومو بس جي المرجيحه .. خالد راح بعيد عن الكوخ .. وقطف و رود وايد بانواع والوان مختلفه .. خذ خيط وابره وشك الورد ببعض .. صار حبل كبير من الورد .. سوا حبلين ولفهم على طرفين المرجيحه .. فكان شكل المرجيحه تحت الشجره يجنن .. ومنظر الورد كان اروع و اروع .. خالد قرب من مريم وركبها على المرجيحه .. تم يدزها وهي فرحانه .. كان شعرها يتطاير فالهوا والابتسامه ما فارقت شفاها .. 
خل نبتعد عن ربوع سويسرا .. ونروح مطار هيثروا .. فاطمه كانت طايره من الوناسه لانها بترجع البلاد .. ايمان والريم كانوا زعلانين لانهم بيرجعون .. 
ايمان: ليش بابا .. خل نتم زود ..
ام فارس: انتوا ماتشبعون ؟
ايمان: يعني طول السنه دراسه ..
ام فارس: زين ما بقى شي على المدارس ..
الريم: باقي 3 اسابيع ..
ايمان: يعني شهر تقريبا .. باموت من الملل ..
ام محمد: يعني فالبلاد انتوا مقصرين .. تطلعون وقت ما تبون ..
الريم: بس هني غير ..
ايمان: كفايه جو لندن المتقلب ..
الريم: اموت في هالجو والله .. 
ام فارس: ما عندكم سالفه ..
هيا: شفيكم ؟
ام فارس: ما يبون يرجعون ..
هيا: ههههه .. والله هالبلاد زينه .. بس بلادنا ما تنعاف .. 
ام فارس: والله مشتاقه حق الرطوبه والحر ..
ام محمد: واي على ريحة البلاد ..
ايمان: شوفي شو يقولون ..
الريم: يا ربي شو هالتفكير ..
فاطمه: اي والله ايه على البلاد ..
ايمان: معذوره ..
الكل: ههههه 
فاطمه انحرجت: دبه ايمانو ..
بومحمد: يلا جاهزين ؟
ام محمد: اي ..
بومحمد: يلا على الطياره ..
ايمان والريم وسلطان وجاسم واحمد .. ودعوا لندن بحزن .. اما الباقي كانوا متلهفين على البلاد .. اقلعت الطياره من مطار هيثروا الساعه 3 بتوقيت لندن .. وصلوا البلاد على الساعه 7 المسا .. فارس و محمد وعياله كانوا في استقبال العيلتين .. وعبدالعزيز كان جاي مخصوص عشان الكشخه .. الجد اول ما شاف عبدالعزيز حضنه بقوه ..
الجد: ولهت عليك يبه ..
عبدالعزيز خنقته العبره: ايه عليك يالكشخه .. وانت مكانك مبين ..
الجد: اعلومك يبه ..
عبدالعزيز: الحمدلله .. انت شو سويت بدوني ؟
الجد: والله ضاق صدري بدونك .. ايه عليك والله ..
عبدالعزيز: يه .. صاير طيب معاي وتحبني ..
الجد ضربه على كتفه: وجع .. يعني لازم تخرب علي ..
عبدالعزيز: ههههه .. 
بومحمد استقبل عيال ولده بحب وشوق .. حضنهم وتم يبوسهم .. محمد سلم على ابوه وامه خوانه وخواته .. الريم كانت اطالع فارس بشوق .. بس فارس تجاهل وجود الريم .. سلم فارس على امه وحضنها .. سلم على ايمان ولعوزها شوي .. باس راس ابوه .. وشل جاسم وسلم عليه .. لما شاف فاطمه حضنها بقوه لصدره ..
فارس: وحشتيني فديتج ..
فاطمه صاحت: وانت اكثر يا فارس ..
الريم كانت اطالع فاطمه في احضان فارس .. حست بالغيره على فارس حتى من اخته .. خذوا اخبار بعض وتوزعوا على السياير .. فاطمه اول ما ركبت السياره اتصلت بيوسف تبشره ..
يوسف: اموت في نورج .. نورت البلاد يا فطومتي .. الحمدلله على السلامه 
فاطمه بوناسه: الله يسلمك .. 
يوسف: توكم واصلين ؟
فاطمه: اي .. شخبارك ؟
يوسف: الحمدلله .. ها شسويتوا هناك ؟
فاطمه: والله استانسنا .. بس تعرف متى استانست انا اكثر ..
يوسف: ايه عليج والله .. 
كلمت يوسف شوي وخذت اخباره وتطمنت عليه وسكرت منه .. كلن وصل بيته وارتاح من تعب وعناء السفر .. اليوم الثاني من بعد ما رجعوا البلاد يوسف راح بيت وبفارس اونه بيسلم على ام فارس وبوفارس .. فاطمه كشخت له ونزلت تستقبله .. وصل يوسف وسلم على ام فارس و بوفارس .. دخلت فاطمه وسلمت عليه باليد بس .. قعد معاهم شوي .. وبعدين ام ارس وبوفارس طلعوا عشان فاطمه تاخذ راحتها مع يوسف .. اول ما طلعوا يوسف حضن فاطمه بلهفه ..
يوسف: فديت رحتج والله .. وحشتيني ..
فاطمه: وانت اكثر يا قلبي ..
قعدوا جنب بعض واياديهم متشابكه ببعض .. 
يوسف: فديت عيونج ..
فاطمه: تدري بعد ما سافرت .. رحنا المول اللي انا وانت وابيو تسوقنا فيه ..
يوسف مبتسم: زين ..
فاطمه: تذكرت كل لحظه قضينها هناك .. واحنا رايحين هيثرو .. مرينا على الفندق اللي سكنت فيه .. قلبي يتقطع وانا اشوف واتذكر اللحظات الحلوه .. 
يوسف: حياتي والله .. 
فاطمه و يوسف تموا يسولفون مع بعض .. وبعدين فاطمه عشت يوسف قعد عندها لين الساعه 10 ونص .. 
بعد مرور 3 ايام على رجعتهم من السفر .. اجتمعوا الشباب عشان يسون جدولهم للمكسيك .. طبعا تجمعوا في بيت بوفارس ..
سلمان: جاهزين شباب ؟
الكل: اي .. 
فارس: زين شو جدولنا هناك ؟
سلمان: طبعا بنطلع من البلاد متجهين الى بلاد الخراب ..
الكل: هههههه ..
سلمان مبتسم: المهم .. بننزل في ولاية تكساس .. ومن تكساس بنروح المكسيك .. طبعا بننزل في العاصمه .. وبيمرنا باص كبير بياخذنا على المنتجع .. المسافه من المطار لين المنتجع تقريبا 3 ساعات .. لان هالمنتجع مسوينه على الساحل .. 
فاضل: شغل عدل ..
محمد: زين .. 
سلمان: بنتم فالشاليهات تقريبا اسبوع .. وبعدين بنروح مدينه ثانيه اللي فيها الحلبه .. لان الاسبوع اللي فات الشباب شحنوا سيايرهم .. يعني على مانتونس في الشاليهات .. بتكون السياير وصلت .. من الشاليهات لين هالمدينه تقريبا ساعه ونص .. بنسكن في فندق قيب من الحلبه .. بنتم في هالمدينه اسبوع بالضبط .. بعدين بنروح شرق من البلاد .. هناك بنتم 5 ايام .. لان الحلبه والشاليهات جنوب البلاد .. يعني من الجنوب لين الشمال يعني مو اقل من 7 ساعات .. يومين بس حق الطريق .. وبعدين بنرجع العاصمه وبنفس خط الجيه بنرجع البلاد .. 
علي: المدينه اللي شر ق البلاد شو فيها ؟
سلمان مبتسم: فيها كهوف وجبال .. وايد حلوه المنطقه .. يعني الكهوف بنغاوص فيها ..
محمد: وااا و .. والله شغل عدل .. 
سلمان: حتى بنأجر فيها يخت صاحبي .. وبعدين ندش الكهوف بالطراريد الصغيره حق المغاوص ..
فارس: صج بتكون هالرحله رحلة العمر .. 
يوسف: اي والله .. 
عبدالعزيز: زين سيايرنا محد بيتعبث فيهم هناك ؟
سلمان: نو واي .. صاحبي عنده نفوذ في كل مكان .. وبتدخل السياير بطريقه عاديه حسب قوانين الدوله .. وبتنحط في كراجات تابعه للموانئ .. 
عبدالعزيز: حلو ..
سلمان: خلاص ما بقى الا 4 ايام على السفره .. طبعا التذاكر عليكم .. والوناسه والسكن على صاحبي ..
فاضل: خوش شي والله ..
علي: ترتوب ..
سلمان: لاحد ينسى اغراضه .. جوازات اوراق سياره استماره ليسن .. كله يكون في جيوبكم ..
فارس: اكيد .. 
محمد: زين نوكل واحد فينا بالجوازات .. و واحد يمسك كل ما يخص السياير ..
سلمان: انا باستلم الجوازات ..
فارس: وانا باستلم السياير ..
محمد: حلو .. 
سلمان: جهزوا انفسكم .. واستعدوا للمغامره .. واهم شي الكيمره .. 
علي: هاذي خلها علي .. 
اتفقوا الشباب على كل شي .. وجهزوا انفسه م ورتبوا امورهم .. كانوا فرحانين بهالمغامره اللي بيقومون فيها .. 

فارس وعبدالعزيز كانوا فالصاله اللي فوق يسولفون مع امهم وابوهم .. وطبعا توصيات ام فارس اللي ما تخلص ..
ام فارس: عاد هالله هالله بانفسكم يا عيال .. عن الينون .. وتحملوا ببعض .. يا فارس حط بالك على اخوك .. 
فارس: ان شاءالله الغاليه .. لا تحاتين .. 
ام فارس بقلق: يا يبه حط عينك على اخوك .. تحمل يغيب عن عيونك .. ولا تنسى عيال عمك .. وريل اختك ..
بوفارس: بسج .. مب يهال عشان توصين هالكثر ..
ام فارس: هالبلاد اللي رايحين لها اول مره يطبونها .. ومكانها اخر الدنيا ..
فارس: يمه .. احنا رحنا اماكن وايد .. جات على المكسيك ..
بوفارس: ما عليهم شر ان شاءالله ..
عبدالعزيز مبتسم: هاذي سفرة العمر ..
ام فارس: الله يهديكم والله .. زين ليش ما تروحون مكه ؟
فارس: ان شاءالله بنروح كلنا مع بعض .. بعد ما نرجع .. نروح قبل المدارس ..
بوفارس: والله خوش شور يا فارس ..
عبدالعزيز: شوف عمي وبيت يدي .. 
بوفارس: ان شاءالله .. 
ام فارس: زين يوم الاثنين بتسافرون ؟
عبدالعزيز: بأذن الله .. وباس راس امه .. 
ام فارس مبتسمه: فديت قلبك الغالي ..
بوفارس قام عنهم رايح عند بناته .. 
ام فارس: فارس عسى مفكر فالعرس ؟
فارس مبتسم: خل ارجع وما يصير خاطرج الا طيب ..
ام فارس كانت طايره من الوناسه .. 
ام فارس: يا عل فالك الخير وين ما تروح ..
فارس: الله يسلمج الغاليه .. 
ام فارس: عيل اروح اكلم العرب على ما ترجع ؟
فارس: اي عرب ؟!
ام فارس: بروح اخطب لك ..
فارس: لا انتظري لين ارجع فديتج .. 
ام فارس: ليكون حاط عينك على الريم .. تراها ما تنعاف .. وبعدين بنت عمك كبرت وما عليها كلام .. 
فارس طالع امه ببلاده: لا مو الريم .. خلي الموضوع لي رجعت ..
ام فارس بوناسه: ان شاءالله .. 
راحت ام فارس عند البنات مع بوفارس .. عبدالعزيز اتصل بيوسف وطلع معاه .. وفارس راح غرفته وهو يفكر في كلام امه .. 
فارس " ليكون امي ادبسني بريم بنت عمي .. عاد الريم هاذي مراهقه وماتنفع لي " .. قعد على الكرسي وشغل التلفزيون .. اتصل بمناف وهو كله شوق لها .. 
مناف مبتسمه: هلا وغلا ..
فارس: فديت هالصوت والله .. 
مناف: شخبارك فديتك ..
فارس: الحمدلله طيب ..
مناف: عيل قرب موعد السفر ؟
فارس: تقصدينا موعد سفرنا ..
مناف متعجبه: سفرنا ؟! 
فارس: اي حبيبتي .. 
مناف: اي سفر ؟
فارس: قلت لج ذاك اليوم باخذج معاي المكسيك ..
مناف مصدقه: لااااا .. 
فارس: هههههه .. شو بعد لا .. والله انتي مو شي ..
مناف بدلع: وليش مو شي ..؟
فارس: تعطيني كلمه وتردين في كلامج .. افااا 
مناف: بس انا ما قلت لك شي ..
فارس يقلدها: بس انا ما قلت لك شي ..
مناف: عاد لا تلقدني ..
فارس: زين زين .. 
مناف: شنو زين ..
فارس: بهمس: فديتها الدلوعه ..
مناف: فارس عاد قولي .. 
فارس: ههههه .. شو اقولج حياتي ؟
مناف: شلون يعني انا وانت بنسافر يعني ؟
فارس: اي حبيبتي .. خلاص حجزت لي ولج ..
مناف: عاد لا تلعوزني ..
فارس: اموت في دلعها هالبنت .. 
مناف: فارس .. 
فارس: يا عيونه انتي ..
مناف بدلع: فديت عيونه .. قولي الصج ..
فارس تنهد براحه: شو اقولج يا قلبه ..
مناف: شلون يعني سفرتنا ؟
فارس: ههههه .. انتي بتجين معاي المكسيك ..
مناف: ها .. وبدلع .. فارس جننتني 
فارس: والله العظيم باجيج البيت طيران وباخطفج .. 
مناف: هههه .. ليش ؟
فارس: ذبحتيني بدلعج .. 
مناف انحرجت وسكتت .. فارس كان فرحان على كلامها ودلعها وكل تصرفاتها ..
فارس: مناف انا باخطفج ..
مناف: نعم ؟
فارس: لما ارجع من المكسيك خلاص بدش من الباب وبخطفج ..
مناف طارت من الوناسه .. 
مناف " فديت قلبك يا فارس " ..
فارس: باخطفج وبحطج في قلبي عشان محد يشوفج .. 
مناف: احم ..
فارس: اموت في الحياويه ..
مناف تمت ساكته وفارس كان يتغزل فيها .. حست انها اسعد انسانه فالكون كله .. فارس كان يتكلم وهي ترسم احلامها مع فارس .. 
فارس: آآآه يا مناف .. اول ما قوم من النوم بشوفج .. وقبل ما نام بشوفج .. ارجع من الشغل بشوفج .. ايه على شوفتج والله .. تعرفين اول ما رجع من الشغل شو بسوي فيج ؟
مناف: مممم .. شبتسوي ؟
فارس: اول ما ادخل بطوقج بإيديني وبضمج لصدري بقوه .. 
مناف ماتت من الخجل وما ردت على فارس .. 
فارس: واحنا طالعين بمسج من ايدج عشان ما تضيعين .. وماراح اتركج دقيقه .. بس لازم تتغطين .. بصراحه ماستحمل الناس اللي بيشوفونج .. باموت من الغيره .. مابي حد يشوفج كلش .. حبيبتي ممكن طلب ؟
مناف باحراج: تفضل حبيبي ..
فارس: عاد قبل ما انام ابي منج شي ..
مناف: ممممم .. قول فديتك ..
فارس: ابي انسدح وانتي جنبي .. قربي مني عشان اتنفس انفاسج .. وماتروحين عني قبل ما انام ..
مناف بهمس: ان شاءالله .. 
فارس: فديت همسج والله .. تعرفين وين بسفرج ؟
مناف: وين ؟
فارس: بوديج جزيره مافيها حد الا انا وانتي .. بنمشى على السيف مشابكين ايادينا ببعض .. وموج البحر يداعب ريولنا .. بنتكلم عني وعنج بس .. بننسى العالم كله .. لان هالعالم مافيه الا انا وانتي .. بحبنا صار لنا عالم كامل .. 
عالم مافيه الا فارس ومناف .. ومناف وفارس .. عالم فيه عيونج الحلوه .. عالم فيه جمالج اللي ذبحني .. عالم فيه روحج الطيبه .. عالم فيه فارس اللي ذبحته مناف .. عالم مناف الدلوعه الرقيقه .. عالم هواه الحب .. بحره الحب .. غيومه الحب وشمسه الحب .. عالم كل كلامه الحب .. عالم اللي يدخله ما يتحسف .. وخصوصا ان مناف فيه .. 
مناف غرقت في خجلها من كلام فارس .. وفارس كان يتكلم من خاطره .. مناف حست ان كل الكلام نابع من خاطر فارس .. حست بصدقه وبحبه وحنانه .. في هالليله فارس قال لمناف كل اللي بخاطره .. ومناف كانت اسعد انسانه بحب فارس .. 
هالليله كانت من اسعد الليالي اللي مرت على مناف وفارس .. بعد ما سكر فارس من مناف اتصل بمحمد .. محمد كان نايم .. 
محمد: همممم ..
فارس: حمودي نايم ؟
محمد بتعب: آآآآه .. شو فيك فروس ؟
فارس: ولا شي .. بس خلاص نام يا عيوني .. بكلمك بكره ..
محمد: لا عادي .. قول شو فيك ؟
فارس: ولا شي .. نام يا حبيبي نام 
محمد ضحك: ههههه .. فروس والله انك عبيط 
فارس: هههههه .. متى نايم ؟
محمد: الساعه كم الحين ؟
فارس: الساعه 1 ونص بعد منتصف الليل .. بتوقيت قلبي ..
محمد: احلى يا قلبك ..
فارس: احم احم .. زين ما قلت لي من متى نايم ؟
محمد: الساعه 12 ..
فارس: شو هالنوم اللي ماله معنى .. قوم بسك نوم ..
محمد: فروس انت غثى ..
فارس: راضي .. بس يلا قوم .. 
محمد: وليش اقوم .. شو تبي ؟
فارس: اقعد معاي .. ولا شو رايك تمرني البيت .. بما انك صاير اعزوبي ..
محمد: ههههههه .. عليك طلعات .. لا مب يايك ..
فارس: هئ هئ هئ .. كسرت بخاطري ..
محمد: فروس خلني انام احسن لك ..
فارس: خلاص طار النوم من عيونك ..
محمد: لا ما طار ..
فارس: الا طار وراح فوق ..
محمد: مسكته قبل ما يطير عني ..
فارس: اهم شي الي يستخف دمه ..
محمد: هههههه .. اقولك خلني انام ..
فارس: يا رجل انهض ..
محمد: ماذا تريد مني ايها الشرير ؟
فارس: هههااااااااااي .. حلوه منك .. 
محمد: حتى لما اقعد من النوم دمي خفيف ..
فارس: احلى اللي دمه خفيف .. بس يلا قوم ..
محمد: خلني انام فروس ..
فارس: يعني من كلمتك وانت تهذر .. والحين تقولي اخليك تنام .. لا يا عيوني .. في احلامك ..
محمد: اففين .. 
فارس: زين تعال عندي البيت 
محمد: في احلامك ..
فارس: هممممم .. زين يلا تعال ..
محمد: يعني مقعدني من النوم وتبيني اجيك ..
فارس: مشتاق لك .. 
محمد: انت بياع كلام ياللوتي .
فارس: زين خل عنك السوالف وتعال .. يلا بعشيك على حسابي ..
محمد: زين طلعت منك .. بس مو جوعان 
فارس: زين تعال بعشيك بس مب على حسابي .. 
محمد: لا تحاول انك تستخف دمك .. ما توصل مواصيلي .. 
فارس: زين يا خفيف الدم .. يا شربات ويا عسل .. تعال ..
محمد: انت أذيه .. زين بقوم الحين بس فكنا .. 
فارس: ان شاءالله طال عمرك .. 
محمد: اجيب لك شي وانا جاي ..
فارس: اوه عشى ببلاش .. حلاته ..
محمد: فروس بتصفق .. 
فارس: زين زين .. 
محمد: خلصني شو تبي ؟
فارس: جيب سندويشات عالماشي ..
محمد: زين .. يلا فارق ..
فارس: ان شاءالله طال عمرك ..
محمد: سلام ..
فارس: سلام يا سلام ..
.....................



سكر محمد وقام على طول .. لبس بنطلون بيج و فانيله بيضه .. مر خذ سندويشات له ولفارس .. وخذ ايس كريم وراح بيت عمه .. اول ما وصل عند بابهم .. اتصل بفارس .. فارس اول مره ما رد عليه .. محمد اتصل مره ثانيه .. رد عليه فارس وهو نايم ..
فارس: من ؟
محمد مبطل عيونه: فروس نمت!
فارس: اي شو تبي ؟
محمد: انا عند الباب ؟
فارس بتعب: اي باب ؟
محمد عصب: باب بيتكم .. شو فيك ؟
فارس: متى كلمتك انا ؟!
محمد: بصراخ: فروس ليكون سويتها فيني ؟
فارس: هههاااااااااااي .. مشت عليك يا عيوني ..
محمد: لوع الله جبدك .. خوفتني ..
فارس: شو رايك بالحركه ؟
محمد: بايخه ..
فارس: صج والله .. زين عيل خلك عند الباب ..
محمد: فروس عن التخلف .. تعال افتح لي الباب ..
فارس: بيتنا وكيفي لو بفتح لك الباب او لأ ..
محمد: شوف ترا عادي احشركم بالهرانه .. 
فارس: لو انك قدها سوها ..
محمد: والله انك نذل يا ولد عمي ..
فارس: هههههههه .. 
انفتح الباب حق محمد .. محمد سكر التلفون ونزل حق فارس يركض .. فارس اول ما شافه شرد داخل البيت ..
محمد: تعال يا اسود الويه ..
فارس: هههههه .. والله مشت عليك ..
محمد: اوريك .. باخذ السندويشات وبروح بيتنا ..
فارس: ماتقدر ..
محمد: وليش ماقدر ؟
فارس: لان انا اللي افتح نفسك على الاكل ..
محمد: وايد مصدق نفسه الاخ .. 
فارس: زين لا تكثر حجي .. يلا روح جيب الاكل والحقني على الميلس ..
محمد: صج والله .. وايد ماخذ علي انت ..
فارس: احم ..
محمد: وجع .. 
محمد مسك فارس من ملابسه وسحبه معاه لين السياره .. ركبوا سيارة محمد ودخلوا الحوش .. 

محمد: صج والله .. وايد ماخذ علي انت ..
فارس: احم ..
محمد: وجع .. 
محمد مسك فارس من ملابسه وسحبه معاه لين السياره .. ركبوا سيارة محمد ودخلوا الحوش .. 
محمد: يلا نزل الاغراض والحقني انت الميلس ..
فارس: اهانه ..
محمد: بلا تمثيل .. يلا اشوف ..
فارس: زين زين .. 
نزلوا ثنينهم ودخلوا الميلس .. شغلوا التلفزيون وتموا يتابعون فلم وهم يتعشون .. دخل عليهم بوفارس مستغرب ..
بوفارس: بسم الله الرحمن الرحيم ..
محمد قام وسلم على عمه .. 
محمد: هلا عمي شحالك ؟
بوفارس: الحمدلله .. الساعه كم الحين ؟
محمد: الساعه 3 الا ربع ..
بوفارس: وشوله ما نمتوا ؟
محمد: ولدك يخلي حد ينام ؟
فارس: انا مالي خص .. كنت نايم و ولد اخوك اتصلي وقعدني .. 
بوفارس: انتوا مب صاحين ..
محمد وفارس: ههههه ..
بوفارس: زين شو اللي مقعدكم للحين .. متى بتنامون ؟
فارس: بنصلي الفجر وبنام ..
بوفارس: انت ماعندك مره وعيال .. شو مقعدك ؟
محمد " هذاك اول عندي" .. 
محمد: نايمين ..
بفوارس: الله يهديكم .. 
طلع بوفارس وراح ينام .. محمد وفارس كملوا سهرتهم لين أذن الفجر .. قام بوفارس وعبدالعزيز وجاسم .. طلعوا كلهم المسيد .. بعد الصلاه محمد سلم على عمه وفارس وراح البيت .. اول ما دخل شاف ابوه .. ارتبك وتم واقف مكانه .. 
بومحمد: وين كنت ؟
محمد: كنت في بيت عمي ..
بومحمد: شعندك؟ 
محمد: كنت مع فارس .. 
بومحمد: ومتى بنتحل بينك وبين زوجتك ؟
محمد نزل راسه: الله كريم ..
بومحمد: يا يبه .. انت توك صغير .. كبر عقلك ولا تتهور .. وراك عيال .. 
محمد: خير ان شاءالله ..
بومحمد: اذا مو عشانها .. عشان عيالكم .. ترا محد بيضيع غيرهم .. تصبر والله يهدي الجميع ..
محمد قام وباس راس ابوه .. 
محمد: تسلم الغالي .. والله ريحت بالي بهالكلام .. جزاك الله خير ..
بومحمد: والله ما يهياني قلبي اشوفك زعلان ومشتاق لعيالك و زوجتك .. يا يبه خلك دوم الكبير .. وصدقني اللي يكبر عقله ويسامح ترا يكبر في عيون الناس .. 
محمد مبتسم: ما يهمك الغالي .. وكلامك على راسي والله .. 
بومحمد: بارك الله فيك .. قوم ارتاح يبه .. 
محمد: ان شاءالله .. 
محمد راح غرفته وهو مستانس على كلام ابوه .. تم يفكر في زوجته وعياله لين نام .. 
يوم جديد يطل عليهم بشمسه ونسماته الحلوه بالرغم من حرارة الجو .. وبدى العد التنازلي للشباب .. فاطمه كانت متوتره .. ومناف مو احسن منها .. القلق والشوق لفارس ذبحوها .. فاطمه كانت تسولف مع يوسف في الميلس ..
فاطمه: حبيبي بتوحشني ..
يوسف مبتسم: حياتي والله .. انتي بتوحشيني اكثر .. زين قولي لي شتبين اجيب لج من هناك ؟
فاطمه قربت منه: ولا شي حبيبي .. ابيك تستانس وكل يوم تتصل اطمني عليك ..
يوسف قرب منها اكثر: من عيوني ..
فاطمه نزلت راسها بخجل .. يوسف مسك يدها وباسها .. حضنها وفاطمه خنقتها العبره وصاحت .. تم يوسف حاضنها ويهديها .. مسحت دموعها واعتدلت في قعدتها .. طالعت يوسف وابتسمت له ..
فاطمه: احم .. شو تشرب حبيبي .. فراوله ولا برتقال ؟
يوسف برومنسيه: ابي ارتوي من ريقج ..
فاطمه عضت شفتها ونزلت راسها بدلع ..
فاطمه: قول شو تبي حبيبي ..
يوسف: يا ربي على الدلع والله ..
فاطمه مبتسمه: الله لا يحرمني منك ..
يوسف: ولا يحرمني منج .. 
فاطمه: زين شو تشرب حياتي ؟
يوسف: فراوله يا فراوله ..
فاطمه: ان شاءالله ..
طلعت تجيب ليوسف العصير .. تم يوسف يتعبث بجواله .. دخل عليه فارس .. قام يوسف يسلم عليه ..
فارس: شحاله النسيب ؟
يوسف مبتسم: طيب الله يسلمك ..
فارس: اكيد بتكون طيب ..
يوسف: عن الحركات ..
يوسف وفارس: ههههههه .. 
دخلت عليهم فاطمه مبتسمه وهي شايله الصينيه اللي فيها العصير .. يوسف راح صوبها يشلها عنها ..
يوسف: هاتي عنج ..
فارس بخبث: روح يالدلع .. ماعندنا حد يدلعنا جي .. لنا الله ..
يوسف حط الصينيه على الطاوله والتفت على فارس ..
يوسف: شد حيلك ..
فارس: ماعتقد القى مثل فطيم ..
يوسف: في هاذي صدقت ..
فاطمه انحرجت من كلام اخوها و زوجها .. قدمت العصير لزوجها واخوها .. تم فارس يلعوزهم شوي وطلع عنهم لما اتصلت فيه مناف .. 
فارس: استأذن يا جماعه ..
فاطمه: اذنك معاك ..
فارس: بل .. تبي الفكه مني ..
فاطمه: ما كنت اقصد ..
الكل: هههههه 
طلع فارس يكلم مناف .. وفاطمه و يوسف تموا مع بعض .. يوسف خذ كأس العصير وشرب فاطمه .. 
فاطمه: مشكور حبيبي ..
يوسف: بالعافيه حياتي .. 
فاطمه: الله يعافيك .. 
يوسف: زين حياتي قولي لي ..
فاطمه باهتمام: شو حبيبي ؟
يوسف: ناقصج شي ؟
فاطمه: لا حبيبي .. 
يوسف: ملابس ولا فلوس ؟
فاطمه ابتسمت بحنان: لا حبيبي ما تقصر ..
يوسف طلع من جيبه ظرف .. 
يوسف: هاي الظرف فيه صرف لج .. لو قصرج شي .. قولي لي بخلي هنوده ولا جوجو يطرشون لج ..
فاطمه: ماله داعي حبيبي .. الحمدلله مو قاصرني شي ..
يوسف: الحين انا مسؤل عنج .. انسي ابوج وامج واخوانج .. لو بغيتي شي طلبيني انا ..
فاطمه: ان شاءالله حبيبي ..
خذت الظرف وحطته على الطاوله .. باسته على جبهته وشكرته .. تموا مع بعض .. وفاطمه عشت يوسف .. وبعد العشى طلعوا يتمشون بالسياره .. 
فارس طلع من الميلس واتصل بمناف .. ركب السياره وتم يحوط الشوارع يسولف معاها .. 
فارس: يا قلبه ..
مناف: قول حبيبي ..
فارس مبتسم: فديت اللي قالت لي حبيبي .. عفيه قوليها مره ثانيه ..
مناف: حبيبي .. حبيبي .. حيبيبي ..
فارس: امووووووت والله .. 
مناف: شكنت تبي تقول ؟
فارس: اي كنت ابي اقول .. انج بتوحشيني ..
مناف بغصه: وانت اكثر يا فارس ..
فارس بخوف: شو فيج حبيبتي ؟
مناف استسلمت لدموعها وصاحت .. فارس قلبه عوره عليها .. 
فارس بحنان: فديت دموعج .. يعلني فدوى هالعيون .. لا تصيحين يا قلبه ..
مناف وسط دموعها: فارس .. 
فارس: يا عيون فارس انتي ..
مناف: حبيبي بتوحشني .. 
فارس: ايه عليج وعلى عيونج .. انتي بتوحشيني اكثر .. 
مناف: فارس الله يخليك لا تسافر .. 
فارس ابتسم مغصوب: حياتي على طول بكون معاج .. 
مناف: بتروح آخر الدنيا ..
فارس: يا قلبه سمعيني ..
مناف تمسح دموعها: قول حبيبي ..
فارس: خل نتفق على شي ..
مناف: ان شاءالله ..
فارس: انا احطج بقلبي .. وانتي تحطينني بقلبج ..
مناف: انت اصلا بقلبي .. انت كل شي بالنسبه لي ..
فارس: وانتي حياتي وعمري كله .. انتي الهوا اللي اتنفسه .. انتي دنيتي اللي عايش فيها ..
مناف: وانت روحي وكياني .. بعدك بيعذبني ..
فارس: وانتي كلامج يذوبني يا قلبه ..
مناف: البلاد من دونك بتظلم ..
فارس: كفايه نورج ..
مناف: الشمس بتغيب عنا ..
فارس: انتي قمرها ..
مناف: السما بتخلى من الغيوم ..
فارس: وانتي نجومها ..
مناف: الشجر بيموت من بعدك ..
فارس: وانتي بتسقينه بحبج وشوقج لي ..
مناف: شوقي بيطغي ..
فارس: و فراقج بيعذبني ..
مناف: صوتك بشتاق له ..
فارس: ماراح اقطعه عنج ..
مناف: فارس احبك ..
فارس: وانا اموت فيج ..
مناف: بتوحشني ..
فارس: وانتي اكثر ..
مناف: ابي شي منك ..
فارس: آمريني ..
مناف: ابي ريحتك ..
فارس: من عيوني .. شلون اجيبها ؟
مناف: جيب لي فانيلتك خل اشم ريحتك فيها ..
فارس: من عيوني يا قلبه .. و الورده اللي عطتيني اياها باخذها معاي .. 
مناف: فديت قلبك والله .. 
فارس: متى اجيبها لج ؟
مناف: مممممم .. على راحتك ..
فارس: تبينها الحين؟
مناف متعجبه: شلون الحين ؟
فارس: بافصخها وبعطيج اياها .. 
مناف انحرجت: لا .. خلها بكره ..
فارس: ههههه .. لا تخافين لابس فانيله داخليه .. 
مناف باحراج: زين ..
فارس: اموت في المنحرجه .. آآخ بس متى ارجع عشان اخطفج ..
مناف: فديت روحك .. 
فارس: تعرفين حياتي لما اخطفج شو ابيج تسوين لي ؟
مناف: شنو ؟
فارس: ابيج تكونين اول من اشوفه لما افتح عيوني .. 
مناف استحت وما ردت على فارس .. 
فارس: زين امر الحين اعطيج الفانيله ؟
مناف: لا اصبر مب الحين ؟
فارس: الحين االساعه 11 ونص تقريبا ..
مناف: والله !
فارس: اي .. ليش على بالج الساعه كم ؟
مناف: وووي .. على بالي الساعه 9 او 8 ونص ..
فارس: اللي ماخذ علقلج ..
مناف: حلاله عقلي وقلبي وكل مافيني .. 
فارس: فديت قلبج .. زين امرج الحين ؟
مناف: اي حبيبي .. 
فارس: زين ..
مناف: انت وين ؟
فارس: قريب ..
مناف: شكثر يبيلك على ما توصل ؟
فارس: يعني 20 دقيقه ..
مناف: زين ..
تموا يسولفون مع بعض لين قرب فارس عند بيت مناف .. 
فارس: توني داش فريجكم .. 
مناف: زين الحين باطلع لك .. 
سكرت من فارس وطلعت له .. فارس فصخ الفانيله ونزل .. اول ما فتحت الباب استخفت على فارس وهو بالفانيله الداخليه البيضه اللي كانت مفصله صدره .. تمت اطالعه بانبهار ونزلت راسها .. قرب فارس عند الباب وهو يطالعها ..
فارس: شحال القمر ؟
مناف: الحمدلله .. 
فارس: وحشتني عيونج ..
مناف رفعت راسها طالعت فارس ونزلت راسها بسرعه .. فارس مد يده وعطاها الفانيله .. خذتها مناف .. تلامست اصابعهم ببعض .. انحرجت مناف سحبت يدها بسرعه .. فارس ابتسم وتم يناظرها .. 
فارس: فديت الخجل ..
مناف باحراج: زين لازم اروح داخل ..
فارس: خلينا شوي ..
مناف: لا ماقدر ..
فارس: بس شوي ..
مناف: اخاف حد يطلع ..
فارس: من ؟
مناف: من الفريج ؟
فارس: وتسمين فريجكم فريج .. ههههه 
مناف: هههههه .. ليش ؟
فارس: ولا مره جيتكم وشفت حد ! خصوصا فالليل ..
مناف: المكان ميت ولا احنا نشوف حد .. يمكن جاراتنا يسيرون علينا .. وامي تروح لهم احيانا ..
فارس: اي جارات ؟ اللي عصبتي عليهم ذاك اليوم ؟
مناف: اي .. 
فارس: الحين يجونكم ؟
مناف: اي .. بس ماحب اطلع لهم ..
فارس: انتي لا تطلعين حق حد .. مابي حد يشوفج غيري ..
مناف زادت دقات قلبها .. نزلت راسها باحراج .. 
فارس مبتسم: مناف ..
مناف: نعم ..
فارس: شو رايج اخطفج الحين ..؟
مناف رفعت راسها وطالعت فارس بخوف ..
مناف: ها ؟
فارس اونه جاد: باخطفج الحين .. يلا تعالي معاي ..
مناف بخوف: لا مابي ..
فارس: تعالي ولا بسحبج غصبن عنج ..
مناف شوي وتصيح: لا لا .. مابي ..
فارس قرب منها ومد يده لها ..
فارس: اقولج يلا ..
مناف: لااااااا .. صاحت بخوف وكانت ترجف .. 
فارس بصدمه: حياتي .. انا اسف .. كنت امازحج ..
مناف دزته: ماحبك ..
فارس: لااااا .. لاتقولين لي جي ..
مناف وسط دموعها: خوفتني .. 
قرب منها فارس اكثر .. مد يده بيمسك يدها وهي دزت يده ..
فارس: حياتي والله اسف .. 
مناف مسحت دموعها ورفعت راسها تناظر فارس ..
مناف: زين روح شوي بعيد ..
فارس: انا عاجبني المكان هني ..
مناف: عاد ..
فارس: اموت فالدلع والله .. 
مناف وقفت جدام فارس وكان فارس يطالعها ومبتسم .. حطت يدها على صدره ودزته بس فارس تم واقف وماتحرك .. 
فارس: قويه بعد ادز ..
مناف: فارس الله يخليك ابتعد شوي .. انت وايد مقرب مني ..
فارس: كيفي .. بعدين انا مو مقرب منج انتي .. انا مقرب من حبيبتي مناف ..
مناف رفت حاجب: يه .. 
فارس: شتين الشيخه .. انا مع حبيبتي مناف .. انتي وش لج فينا ..
مناف: يالعبيط ..
فارس ومناف: هههههههه .. 
مناف: زين لازم اروح الحين ..
فارس: دلوعتي لا تروحين وتخليني .. 
مناف: الله يخليك بـــ ..... 
يقاطعها فارس: تجنين لي قلتي الله يخليك ..
مناف انحرجت ونزلت راسها .. 
فارس: يا قلبه ..
مناف: هلا ..
فارس: خليني اخطفج من الحين ..
مناف: فارس شفيك اليوم ؟
فارس: مشتاق لج اليوم وامس وبكره والعمر كله .. 
مناف " فديته وفديت كلامه والله " .. 
فارس: شو فيج يا قلبه ..
مناف: مافيني شي .. بس ابي اتنفس ..
فارس: من العبيط فينا الحين ؟
مناف وفارس: ههههههه ..
فارس: فديت هالضحكه يعلني ما انحرم منها .. 
مناف " آمين " .. 
مناف: زين انتهى وقتك حبيبي ..
فارس: ليش ؟
مناف: والله لازم اروح .. 
فارس: ان شاءالله الغاليه .. بس ممكن طلب ؟
مناف بلعت ريقها: تفضل ..
فارس مبتسم: ممكن ادزيني .. 
مناف استغربت من طلب فارس ..
مناف: ادزك ؟!!
فارس: اي حبيبتي ..
مناف: مممممم .. 
حطت يدها على صدر فارس .. توها بدزه مسك يدينها وضغط عليها بقوه على صدره وتم يناظرها .. مناف توترت وارتبكت .. فارس ترك يدها وتم يمشي بخطوات لورا .. كانوا يطالعون بعض وعيونهم مليانه حب و شوق .. مناف كانت واقفه مكانها وفارس يمشي لورا وعيونه بعيونها .. تم واقف عند السياره مبتسم ..
فارس: يلا روحي داخل حبيبتي ..
مناف: ان .. ان شاءالله .. 
نزلت راسها ودخلت البيت .. سكرت الباب وراحت غرفتها .. فارس ركب السياره واتصل لها على طول .. مناف شافت رقمه وماقدرت ترد من الرجفه اللي صادتها .. قعدت على السرير وتمت حاضنه الفانيله وتشم ريحتها .. اتصل لها فارس مره ثانيه وردت عليه على طول ..
مناف: هلا حبيبي ..
فارس: وينج ما رديتي ؟
مناف: اسمحلي شوي ..
فارس مبتسم: ما يهمج الغلا .. 
مناف: فديت ريحتك والله .. 
فارس: وانتي فديت يدج على صدري .. 
مناف سكتت وماردت عليه .. حست برعشه في جسمها لما تذكرت يدها على صدر فارس .. 
فارس: وين سرحتي يا قلبه ؟
مناف: معاك ..
فارس: قبل ما سافر ابي اكل من ايدينج الحلوات .. 
مناف: ان شاءالله فديتك .. ايش في خاطرك ؟
فارس: عاد ابيج تتفننين لي ..
مناف: ممممممم .. خلاص ما يهمك ..
فارس: فديت قلبها والله ..
مناف ابتسمت منحرجه .. تموا يسولفون لين فارس وصل البيت وكانت الساعه 1 ونص تقريبا .. 
نفس هالوقت محمد كان عند ساره .. 
محمد: انا غلطان وحقج علي الغاليه .. باس راسها ..
ساره بدلع: وخر عني ..
محمد مبتسم: شدعوه .. انا الغالي بونايف ..
ساره: قوم عني .. 
محمد طوقها بيدينه: لا ماراح اقوم عنج .. وبترجعين معاي البيت الحين .. 
ساره: واذا ما رجعت .؟
محمد: بارقد عندج هني ..
ساره: هههههه ..
محمد: يعني خلاص بنرجع ؟
ساره بدلع: لأ ..
محمد: يلا عاد .. 
ساره مبتسمه: مابي ..
محمد: يه ابتسمت .. رضت علينا .. حلاتين حلاتين ..
ساره: هههههه .. بس لاتعيديها زين ..
محمد: على هالخشم .. 
ساره: فديت خشمك ..
محمد: زين جيبي اليهال وخل نروح بيتنا ..
ساره: قصدك سويتنا ؟
محمد: ههههه .. اللي هو ..
ساره: ان شاءالله .. 
طلعت من الميلس وراحت تجهز شنطتها وتجيب عيالها .. محمد تم ينتظرها فالميلس .. كان منزل راسه وحاس بالذنب .. 
محمد " انا ليش سويت جي ؟ حتى كلمه حلوه ما قلتها لها .. آآآه يا ربي " .. 
دخلت عليه ساره فرحانه .. ماسكه الشنطه في يدها ولابسه عبايتها .. كانت فرحانه وايد .. طالعها محمد وابتسم ..
محمد: وين اليهال ؟
ساره: الحين بنزلهم ..
محمد: زين خل اودي الشنطه وبرجع لج ..
ساره: زين فديتك ..
طلعت رايحه تجيب عيالها .. محمد خذ الشنطه وراح يشغل السياره .. حط الشنطه ورجع لها .. كان نايف نايم على الكرسي .. و ناصر في يدها .. شل نايف وطلعوا من بيت اهلها .. كانت ساره فرحانه .. ومحمد كان متضايق وايد .. دخلوا البيت وكانت الساعه 1 ونص .. ساره حطت عيالها في اسرتهم وراحت خذت شور دافي .. لما خلصت لقت محمد نايم .. قربت منه وباسته على جبهته .. نامت جنبه بهدوء .. محمد ما كان نايم .. كان مسوي نفسه نايم .. كان يفكر في ساره وهو حاس بالذنب .. تم يتقلب طول الليل وما نام عدل .. 
فارس كان سهران مع مناف .. فاطمه و يوسف كانوا عايشين الجو .. خالد و مريم وصلوا البلاد الفجر على الساعه 5 الصبح .. كان بومحمد في استقبالهم .. كان فرحان وايد لما شافهم .. مريم كانت تعبانه من الرحله ومصدعه .. خالد اول ما شاف ابوه سلم عليه ..
بومحمد مبتسم: الحمدلله على السلامه ..
خالد: الله يسلمك .. 
بومحمد: شلونكم ؟
خالد: الحمدلله ..
مريم سلمت على عمها ..
بومحمد: شحالج بنتي ..
مريم: هلا والله عمي ..
بومحمد: ليش ويهج اصفر ؟ شو مسوي فيج خلود ..
مريم "فديته خلود": ولا شي عمي .. بس الرحله كانت وايد متعبه ..
بومحمد: ما عليكم شر ..
مريم: الشر ما يجيك عمي ..
خالد: من جى معاك ؟
بومحمد: ولاحد .. ما قلت لهم ..
مريم: ههههه .. خل نروح البيت بهدوء ونطلع لهم وقت الغدا .. 
خالد: ومن قال بنروح البيت ..
مريم: ها عيل ؟
بومحمد: بوديكم الفندق ..
مريم مبتسمه: حركات ..
بومحمد: هاي ريلج يسوي له حركات ..
الكل: ههههههه .. 
ركبوا السياره مع بومحمد وراحوا الفندق .. وصلهم بومحمد .. نزلهم وسلم عليهم ورجع البيت .. دخلوا الغرفه ومريم كانت ميته من التعب .. 
مريم: خالد حبيبي ..
خالد وهو يحط الشنطه على الطاوله: هلا حبيبتي ..
مريم: ليش ما رحنا البيت ؟
خالد: خالد انتي تعبانه ولو رحنا كلهم بيقعدون .. حياتي ابيج ترتاحين .. لان اعرفهم بيقعدون معانا وما راح نرتاح 
مريم: اي ي ي ..
خالد: باخذ لي شور سريع جهزي لي ملابس ..
مريم: ان شاءالله .. 
..........................





دخل خالد ياخذ له شور .. مريم جهزت له ملابس .. انسدحت على السرير وغمضت عيونها .. سمعت حد يطق باب الغرفه .. فتحت عيونها مستغربه .. انطق الباب مره ثانيه .. قامت من السرير وراحت تشوف من عند الباب .. طلت من العين السحريه قبل ما تفتح الباب .. شافت وحده لابسه عبايه ومتغطيه كامل .. استغربت .!! فتحت الباب وما لقت حد .. حست بخوف وسكرت الباب ورجعت انسدحت على السرير .. تمت فتره منسدحه من التعب .. خالد طلع من الحمام لاف الفوطه على خصره .. 
خالد: حبيبتي ..
مريم مبتسمه: هلا ..
خالد: يلا قومي اخذي لج شور ريحي اعصابج ..
مريم: ان شاءالله فديتك ..
دخلت تاخذ لها شور وبعدين ناموا لين الساعه 11 الظهر تقريبا .. مريم فتحت عيونها وشافت خالد اللي كان غرقان فالنوم .. قامت خلصت روتينها واتصلت اطلبت قهوه وشاي لها ولخالد .. قعدت خالد على الساعه 11 ونص 
مريم: حبيبي .. وكانت تلعب بشعره ..
خالد: همممم ..
مريم قربت منه: قوم فديت روحك .. الساعه 11 ونص ..
خالد مغمض: تو الناس ..
مريم: قوم وحشوني هلي ..
خالد فتح عيونه مبتسم: وانا ؟
مريم حضنته: انت اكثر واحد توحشني ..
خالد سحبها جنبه على السرير وحضنها .. 
مريم: قوم خالد ..
خالد: نامي انتي .. شو اللي مقعدج الحين ؟
مريم: شبعت نوم ..
خالد: فديتج والله ..
مريم: يلا قوم طلبت لنا قهو وشاي .. قوم البس على ما يوصل ..
خالد قعد على الفراش ومريم جنبه .. 
خالد: زين الحين بقوم .. 
تمدد وباس مريم على راسها .. راح الحمام وخلص روتينه .. طلع ولقى مريم قاعده مجابله المرايه وتمشط شعرها التفتت عليه مبتسمه .. ابتسم لها خالد ولبس ثوب وقعد مجابلها .. وصل الشاي والقهوه وراح يفتح الباب عشان يدخل الاغراض .. قامت مريم ورتبت الطاوله .. صبت له شاي .. وسوت لها نسكافيه .. لبسوا ثنينهم وشلوا اغراضهم وراحوا بيت بومحمد .. كانت الساعه 12 ونص الظهر .. اول مادخلوا البيت استقبلتهم ام امحمد بدموع الفرح .. حضنت خالد ومريم مع بعض ..
ام محمد: الحمدلله على السلامه .. 
خالد مبتسم: الله يسلمج الغاليه ..
مريم: الله يسلمج عمتي .. 
ام محمد مسكت مريم من يدها وراحت معاهم الصاله .. اسماء شافت خالد وركضت له ..
اسماء: خااااااااااااالد ..
خالد مبتسم: هلاااااا .. اسامي .. 
اسماء: وايد تأخرت ..
خالد: هههههه .. ما تأخرت وايد .. 
اسماء: مره ثانيه نروح كلنا مع بعض .. تمللنا بدونك في لندن ..
خالد: مره ثانيه نروح مع بعض .. زين سلمي على مرتي الحلوه ..
اسماء مبتسمه: ان شاءالله .. 
راحت سلمت على مريم .. وبعدين راحت تبشر الكل برجعة مريم وخالد .. كلهم تجمعوا فالصاله سلموا على مريم وخالد .. 


فاضل: مرايم ..
مريم: هلا ..
فاضل: شلون كانت باريس ؟
مريم: والله حلوه .. خالد خذني اماكن روعه ..
فاضل: حركات اخوي الرومنسي .. 
مريم: لو سمحت لا تعيب على ريلي ..
محمد: خفي علينا .. 
خالد: احم .. 
فاضل بهمس: الله يعينا على ثقل خلود ..
خالد: انا خالد ..
فاضل: ان شاءالله طال عمرك .. 
مريم: هههههه .. 
الريم: فديتج يا مرايم .. والله فقدناج في لندن .. 
مريم: ايه عليكم والله .. 
الريم: بس فطيم كانت حالتها صعبه ..
مريم اونها ماتدري: ليش ؟
الريم: تدرين فراق الريل ذبحها ..
مريم: لي عرستي بتعرفين ..
الريم " انا الحين ماستغنى عن فارس .. عيل لما نتزوج باسوي اكثر من فطيم " .. 
مريم: اريامي .. وين رحتي ؟
الريم: ولا مكان .. 
تغدوا وبعدين مريم وخالد راحوا بيت بوفارس .. كانت الساعه 4 العصر .. في بيت بوفارس الكل استقبل مريم وخالد بشوق .. وخصوصا ام فارس .. حضنت بنتها وتمت تصيح ..
ام فارس: فديت قلبج يالغاليه ..
مريم تمسح دموعها: وحشتيني ماما ..
ام فارس: فديت بنتي والله .. عسى استانستي هناك ؟
مريم: الحمدلله تونسنا وايد ..
ام فارس: الحمدلله .. خالد يبه شو اخبارك ؟
خالد مبتسم: الحمدلله بخير .. علومكم انتوا ؟
ام فارس: الحمدلله فقدناكم والله .. 
خالد: ايه عليكم .. 
تجمعوا كلهم وقعدوا يسولفون مع بعض .. 
خالد: بوسعود خلاص بكره السفر ؟
عبدالعزيز: اي ..
خالد: الساعه كم ؟ 
عبدالعزيز: الفجر ان شاءالله ..
خالد: بس درب ..
عبدالعزيز: مغامره حلوه .. 
خالد: كبرتوا على المغامرات ..
فارس: خف علينا .. 
خالد: هههههه .. وين الله قاطكم .. المكسيك مره وحده ؟
فارس: والله سويت بحث على النت .. وشفت العجب ..
عبدالعزيز: احلى شي الكهوف .. اقولك شي ما شفت مثله في حياتي .. 
فارس: واللي احلى بعد .. المغاوص تحت الكهوف ..
خالد: والله في مغاوص ؟
فارس: ها عيل .. سلمان ماشاءالله عليه مضبط كل شي ..
عبدالعزيز: واحلى شي الحلبات .. روووووعه ..
خالد: والله وناسه .. مادري احجز معاكم ..
عبدالعزيز: انا ويوسف وعلوه وفاضل .. طرشنا السياير من اسبوعين تقريبا ..
خالد مبتسم: كووول والله .. 
فارس: يلا نحجز لك معانا ؟
خالد يفكر: مممممم ..
مريم: لا ماله داعي .. توك راجع من سفر وتعبان ..
خالد: بعد انا قلت جي ..
عبدالعزيز وفارس: هااااا .. بدينا ..
الكل: ههههههه .. 
فارس: قويه اختي ..
عبدالعزيز: حليلك النسيب ..
مريم: احنا متفقين اصلا ..
خالد مبتسم: اي صح ..
عبدالعزيز بهمس: اي صدقتك ..
فارس بهمس: شكلها من اول ليله ماعطته تعليمات ..
عبدالعزيز ضحك بصوت عالي حشر الصاله .. 
عبدالعزيز: ههااااااااااااي .. 
بوفارس: شو فيكم ؟
خالد: ولا شي .. التفت على عبدالعزيز .. اوريك ياللوتي .. 
فارس: قوموا نروح الصاله اللي فوق ..
خالد: اي يلا .. 
الشباب راحوا فوق يسولفون .. والبنات كانوا مع مريم وامهم وابوهم .. 
مريم خذت فاطمه على جنب وتموا يسولفون بصوت واطي .. 
مريم: فطوم عيل قضيتي 3 ايام مع يوسف في لندن ..
فاطمه مبتسمه: فديته والله .. كانت احلى الايام والله ..
مريم: من قلب ما يصبر عنج ..
فاطمه: وانا ماصبر عنه بعد .. 
مريم: شو سويتوا هناك .. وين رحتوا ؟
فاطمه: مني ومناك .. طلعنا برا لندن وكان ذاك اليوم احلى يوم يا مرايم ..
مريم: شلون ..
فاطمه: كنا رايحين الريف .. بابا كان يقرى كتاب وانا يوسف رحنا نتمشى صوب البحيره .. قعدنا شوي على التلال وكان يوسف محضر لي مفاجأه .. تخيلي مد لي يده وكان مسكرها .. طلب مني افتحها .. وشو تتوقعين لقيت ؟
مريم بوناسه: شو ؟
فاطمه: كان حاط في يده فراشه .. وتحتها خاتم .. اول ما فتحت يده طارت الفراشه جدامي .. ولبسني الخاتم .. 
مريم: واااااااو .. فطوم حركات يوسف بعد ..
فاطمه: يجنن فديته ..
مريم: الله يهنيكم ..
فاطمه: وانتي قولي لي شو سويتوا هناك ؟
مريم: تمينا اسبوع في باريس .. وبعدين حضرنا الكرنفال اللي في سويسرا .. رحنا بالسياره والمناظر كانت تجنن خالد أجر لنا كوخ وسط الغابه ..
فاطمه: وااااااااو ..
مريم: كان منظر رهيب .. الجدول وصوت الماي كان روعه .. الشجر اخضر وكثيف .. الغيوم كانت خيال .. الجو كان رهيب .. 
فاطمه: وناسه .. 
مريم: زين ما قررتوا وين بتروحون شهر العسل ؟
فاطمه: كل ما سأله يتهرب .. 
مريم: الظاهر محضر لج مفاجأه حلوه ..
فاطمه: اخاف يطيرني المكسيك ..
مريم: احلى المكسيك حق التاكو .. 
فاطمه ومريم: هههههه ..
بوفارس: فديت هالضحكه والله .. 
ام فارس: ورا قاعدين تتهامسون .. تعالوا سولفوا معانا .. 
مريم: ان شاءالله .. 
قعدوا البنات مع امهم وابوهم .. اما الشباب اللي كانوا فوق .. فارس استأذن منهم لان مناف اتصلت له .. طلع الحوش يتكلم .. وهو يسولف مع مناف دخلوا عليه بيت عمه .. ومحمد كان مع ساره .. فارس لما شافه معها استانس .. الريم يوم شافت فارس يسولف فالتلفون تنرفزت .. راحت داخل عند البنات وهي مقهوره .. محمد راح عند فارس يغلس عليه .. 
محمد: هلا والله ..
فارس: لحظه يا قلبيه .. 
مناف: ان شاءالله .. 
فارس: هلا الشيخ .. يلا سلمت خلاص روح ..
محمد: تكلمني ؟!
فارس: بلا استعباط يا رجل ..
محمد يتلفت: من تكلم فروس .. استخفيت ..
فارس: حمودي ..
محمد: فروسي ..
فارس: باخلص وباجيكم ..
محمد: اما انت بتخلص ..
فاس: حمود ..
محمد: فروس ..
فارس: باكلمج بعدين يا قلبه ..
مناف: زين حبيبي .. تحمل بنفسك فديتك ..
فارس: ان شاءالله .. سلام ..
سكر من مناف .. والتفت على محمد ..
فارس: تستخف دمك ..
محمد: انا قايلك ان خفة الدم نفسها تغار مني ..
فارس: صج والله ..
محمد: اي والله ..
فارس بخبث: احم احم .. تراضيتوا ؟
محمد غمض عيونه: والله يا فروس غصبن عني .. 
فارس عقد حواجبه: غصبن عنك ؟ ليش ؟
محمد: خلها على الله .. زين يلا نروح داخل .. 
فارس بحزن: يلا ..
دخلوا عليهم والكل كان يسولف مع الثاني .. فارس سلم على عمه وقعد جنب فاطمه اخته ومحمد كان حولهم .. ساره كانت اطالع محمد وكانت تفكر في فاطمه .. 
ساره " فاطمه تزوجت ولا هي مفتكره بمحمد .. هل انا كبرت الموضوع؟! " .. تمت ساره تتفكر في فاطمه و محمد فارس رن جواله وكانت مناف اللي متصله .. كتم الرنه وطلع يتكلم .. الريم ماتت قهر ..
الريم " توه جاي من برا .. لحق يطلع مره ثانيه .. اف منه " .. توه فارس بيرد على مناف الا يشوف يدته ماشه وهي تعابل عبايتها .. مشى صوبها بسرعه وخرعها ..
فارس بصوت عالي: هلا والله .. تو ما نور البيت ..
الجده تخرعت وكانت بتطير من مكانها من الخوف ..
الجده: وجع .. 
فارس: هههااااااااااااي .. 
الجده ضربته على كتفه: يالعفريت .. طيرت قلبي ..
هيا شافتهم وماتت عليهم من الضحك .. 
هيا: هههههه .. وانت ما تخلي امي فحالها ..
فارس: هلا وغلا عميمه .. وباسها ..
هيا: فديت روحك .. شلونك ؟
فارس: الحمدلله .. اعلومكم ..
هيا: الحمدلله .. 
الجده راحت عنهم ودخلت الصاله وهي معصبه ..
الجده: لا بارك الله في عفاريتك يالعفريت يا فروس ..
بوفارس: هلا والله .. من العفريت يمه ؟
الجده: من غيره ولدك المينون ..
بوفارس: ههههه .. شو سوا لج هالمره ؟
الجده: طير قلبي ولدك هاذي .. 
بوفارس: مسحيها فيني الغاليه .. وباس راسها ..
الجده: وخر مناك .. 
بومحمد: هههههه .. شحالج الغاليه ؟
الجده: الحمدلله .. 
الكل قام يسلم على الجده .. ودخلت وراهم هيا وبعدين الجد .. الكل كان في بيت بوفارس مستانس .. سوالف وعبط وضحك .. الجد كان زعلان ان عبدالعزيز بيسافر عنه .. 
الجد: ما تشوفون لي تذكره معاكم ؟
عبدالعزيز: ما يصير يالكشخه ..
الجد: ليش ؟
عبدالعزيز: كاتبين على باب الطياره ممنوع دخول الشيباب الحد الادني 35 سنه .. 
الجد رفع الخيزران: شوووو .. 
عبدالعزيز راح بعيد: ههههههه .. 
الجد: الظاهر اشتقت حق الخيزران ..
عبدالعزيز: هههههه .. 
الجد: عيل احفظ لسانك .. 
عبدالعزيز: ان شاءالله طال عمرك .. 
الجد: زين قوم معاي ابيك ..
بوفارس: يبه ..
الجد: ولين .. مب رايحين بعيد .. 
بوفارس: يبه ..
الجد: اففين .. زين اقعد الحين بعدين بنستغفلهم ونزوغ عنهم ..
عبدالعزيز: داهيه يالكشخه .. 
الجد: شعبالك .. 
عبدالعزيز: ومنك استفيد ..
الجد: غصبن عنك ..
عبدالعزيز: صج والله ..
الجد التفت عليه: شو .. 
عبدالعزيز مبتعد: ولا شي .. ولا شي ..
الجده: فروس من يغازل هالكثر ؟
فاطمه طالعت مريم وابتسموا لبعض .. 
بوفارس: ما يغازل .. شغل يمه شغل ..
الجده: اي شغل .. شوفه لي تكلم انخطف لونه ..
بوفارس يغير الموضوع: يمه بكره بتروحين معانا العزبه ؟
الجده: شوله ؟
بوفارس: كلمني الصبي يقول الخس والخيار والطمام طلع .. 
الجده: اي زين خل نروح نجمعه .. 
بوفارس: ان شاءالله ..
الجده: الساعه كم بتروحون ؟ 
بوفارس: بعد صلاة الظهر ..
الجده: شمس ؟
بوفارس: في مكيفات .. انتي طلعي العصر .. 
الجده: زين شوف ابوك ..
بوفارس: اكيد ابوي بيجي معانا .. 
بوفارس: يلا جهزوا العشى ..
ام فارس: ان شاءالله .. 
راحوا الحريم والبنات يجهزون العشى .. تجمعوا كلهم على العشى الا فارس اللي كان يكلم مناف .. الريم كانت تاكل في نفسها وهي تفكر في فارس .. 
بعيد عن اجواء بيت بوفارس .. في بيت يوسف .. سلمان ويوسسف قاعدين مع هنادي و الجوهره .. 
هنادي: بصراحه يا خالي .. كان ناقصني وجودك ..
يوسف: وليش خالي بالذات ؟
سلمان مبتسم: وليش منقهر ..
هنادي: حلووووه منك يا خالي .
يوسف: وليش بانقهر يعني .. من زينكم ..
سلمان وهنادي طالعوا بعض: هههههههه ..
الجوهره: يوسف ..
يوسف: نعم ..
الجوهره: اول مره اشوفك جي غيور .. 
يوسف: وش منه بغار ؟
هنادي: مني ..
سلمان: لا مني ..
يوسف: لا ولاحد ..
الجوهره: هههههه ..
هنادي: زين خالي عاد خل اقولك شسوينا في ميونخ ..
سلمان: اي قولي فديتج ..
هنادي: اول ما وصلنا الفندق نواف راح يشيك على حجز الغرفه وانا قعدت انتظره على الكراسي اللي مجابله الاستقبال .. الا اشوف واحد داش معصب ويصارخ .. وصل عند الاستقبال ويصرخ على الموظفين ..
سلمان: زين ..
.......................



هنادي: انا خفت على نواف .. كان واقف جنبه ويصارخ .. بس الحمدلله نواف ابتعد عنهم وجى صوبي .. المهم استغربنا منه .. انا قلت هاذي سكران .. لانه كان واصل حده .. تمت الناس كلها تتفرج عليه .. وفجأه مسك موظف الاستقبال وضربه ضرب .. وخذ شاشة الكمبيوتر وحذفها على الارض .. وركضوا الموظفين عنده و مسكوه .. وضربوه ضرب قبل ما توصل الشرطه .. نواف عصب على المهزله اللي صارت .. ورحنا حجزنا في فندق ثاني .. 
يوسف: شدعوه داش عرض جي ويكفخ فالاوادم ..
هنادي: انا مت من الخوف .. مادري شسالفته معاهم ..
سلمان: وش جنسيته ؟
هنادي: الماني ..
سلمان: اكيد سكران .. 
يوسف: شكله جي .. زين وماعرفتوا ليش كان معصب ؟
هنادي: لا والله .. طلعنا على طول اول ماصار الضرب مسكني نواف وطلعنا .. 
الجوهره: اعوذ بالله منهم ..
هنادي: يخوفون .. بس الحمدلله عدت على خير .. 
يوسف: اهم شي تونستوا ..
هنادي مبتسمه: اي الحمدلله .. 
يوسف خذ الجوهره على جنب وطلع ظرف من جيبه ..
يوسف: جوجو فديتج .. هالظرف فيه فلوس حق فطيم .. انا موصيها لو قصرها شي تتصل لج .. وعطيها الظرف ..
الجورهره مبتسمه: فديت اخوي والله .. ياحظها فاطمه فيك .. والله انها عسل هالبنت .. 
يوسف " ايه عليها": زين اختي وصلي الامانه ..
الجوهره: ولا يهمك الغالي .. 
يوسف: ما تقصرين يا ام خليفه .. 
الجوهره: ههههه .. 
هنادي: خاطري في كوفي لاتيه وفادج كيك .. 
سلمان مبتسم: يبيله ..
هنادي نطت على خالها: اي والله يبيله .. 
يوسف: بنروح سياره وحده ولا سيارتين ؟
الجوهره: سياره وحده اخف لنا ..
يوسف: زين عيل بروح اشغل السياره ..
هنادي: لا بنروح بسيارة خالي ..
سلمان بشماته: لا روح شغل سيارتك ..
يوسف: اوكي .. انا اوريكم ..
البنات وخالهم: هههههههه .. 
طلعوا كلهم في سيارة سلمان وراحوا الكوفي شوب اللي متعودين يروحون له .. طلبوا لهم المعتاد وهنادي تذكرت ايام نواف ونظرات الحب والهيام .. بعد ما تونسوا رجعوا البيت فرحانين وتموا سهرانين مع بعض لين الساعه 12 
الجوهره: الساعه كم طيارتكم يوسف ؟
يوسف: الفجر ان شاءالله ..
هنادي: ايه عليكم والله .. 
يوسف: لو سمحتي حددي ..
هنادي: ههههه .. شقصدك ؟
يوسف: تعرفين قصدي ..
سلمان: قصصده يعني قولي ايه عليك يا خالي سلمان ..
هنادي: ا ي ي ي .. هاي قصدي ..
يوسف حذف المخده على هنادي ..
يوسف: صج والله ..
هنادي: آآي .. عورتني ..
يوسف: خف علينا يا بوالشباب .. 
سلمان: تحس ما تركب عليها النعومه ..
هنادي: خااالي ..
الجوهره: هههههه .. تستاهلين ..
زين زين .. معليه يا خالي ..
سلمان: شفيج .. 
هنادي: وخر عني .. 
سلمان: شدعوه بوالشباب .. 
هنادي بدلع: مابي ..
يوسف: وايد مدلعه ..
الكل: ههههه .. 
رن جوال الجوهره وكان ابراهيم متصل لها ..
الجوهره: هلا ..
ابراهيم: شلونج حبيبتي ؟
الجوهره: الحمدلله .. شخبارك ؟
ابراهيم: مشتاق لج ..
الجوهره ويها صار احمر .. 
الجوهره: احم .. انت وين ؟
ابراهيم مبتسم: قريب من بيت ابوج ..
الجوهره: اي ي ي ..
ابراهيم: لا تتأخرين حبيبتي .. تعبان ابي ارتاح ..
الجوهره: ان شاءالله ..
ابراهيم: مع السلامه ..
الجوهره: الله يحفظك ..
سكرت من ابراهيم وقامت تلبس عبايتها ..
يوسف: وين ؟
الجوهره: ابراهيم فالطريق .. وانتوا ارتاحوا شوي عشان السفره .. 
سلمان: ماعتقد انام .. 
يوسف: ولا انا .. 
هنادي: خلاص جهزتوا شناطكم ؟
يوسف: اي .. 
الجوهره: مو محتاجين شي ؟
يوسف: لا فديتك ..
سلمان: سلامتج الغاليه .. 
اتصل لها ابراهيم وقالها انه عند الباب .. سلمات على اخوها وخالها وطلعت .. هنادي تمت شوي معاهم وبعد مر عليها نواف .. سلمات على خالها واخوها وراحت بيتها .. سلمان اتصل بفارس يشيك عليه .. وعلى باقي الشباب .. اما يوسف اتصل بفاطمه اللي كانت تنتظر اتصاله .. 
يوسف: هلا وغلا ..
فاطمه: هلا فديتك .. 
يوسف: شخبارها حياتي ؟ 
فاطمه مبتسمه: الحمدلله طيبه .. انت شو مسوي ؟ 
يوسف: والله اقفل شنطتي ..
فاطمه: جهزت كل شي حبيبي ؟
يوسف: اي ..
فاطمه: حطيت لك فرشاة اسنان وشامبو وبجامات وفنايل وبناطلين ؟
يوسف: في شي نسيتي تقولينه بعد؟
فاطمه: ههههه .. عاد يوسف ..
يوسف: واي ماقدر على الدلع انا . .
فاطمه: فديتك والله .. زين حبيبي بتمر بيتنا ؟ ولا بتتلاقون فالمطار ؟
يوسف: بنمر بيتكم حياتي .. 
فاطمه: واااااي .. يعني بشوفك حياتي ..
يوسف: و بتبوسيني بعد ..
فاطمه انحرجت: احم ..
يوسف: هههههه .. فديت المنحرجه والله ..
فاطمه: زين متى بتمرون ؟
يوسف: يعني على الساعه 2 نتجمع في بيتكم .. عشان عمي وخالد يوصلونا ..
فاطمه: بابا بيوصلكم المطار ؟
يوسف: يا ربي على الدلع .. فديتج لي قلتي بابا .. ودي اكلج ..
فاطمه منحرجه: فديتك .. 
يوسف: ابوج وخالد بيوصلونا ان شاءالله ..
فاطمه: اهاا .. 
يوسف: زين حياتي خليني اقفل الشنطه واخذ لي شور وباتصل فيج اول ماطلع من البيت ..
فاطمه: زين حبيبي .. 
يوسف: مع السلامه .. 
فاطمه: مع السلامه حبيبي .. 
سكر يوسف من فاطمه وشيك على شنطته وسكرها .. راح ياخذ له شور قبل ما يطلع من البيت .. في هالاثناء سلمان كان متصل لفارس اللي مارد عليه .. لانه كان يكلم مناف .. محمد وفاضل وعلي وخالد كانوا في بيت بوفارس .. فارس طلب من محمد يتصل بسلمان .. 
فارس: لحظه شوي يا قلبه ..
مناف: زين ..
فارس: حمودي كلم بوخليفه .. ماقدرت ارد عليه ..
محمد بخبث: زين باتصل له .. بس ليش ماقدرت ترد عليه ؟
فارس: حمودي .. بلا عبط ..
محمد: لا استعباط ..
فارس: لا بتصفق ..
محمد: هههاااااي .. اخاف باتصفق بس .. 
فارس: هههههه
رجع فارس يكلم مناف .. ومحمد اتصل بسلمان .. 
فارس: هلا يا قلبه ..
مناف: فارس ..
فارس: يا عيون فارس انتي ..
مناف: فديت عيون فارس والله ..
فارس: قولي حياتي ..
مناف بهمس: بتوحشني ..
فاارس غمض عيونه: وانتي اكثر يا قلبه .. 
مناف: تدري اني حاطه فانيلتك تحت مخدتي .. ولما انام احطها على المخده عشان اتنفس ريحتك وانا نايمه ..
فارس: يا قلبي انتي يا مناف .. 
مناف: زين منتى بتروحون المطار ؟ 
فارس: بعد كم ساعه ..
مناف توترت وتمت ساكته ..
فارس: شو فيج؟ 
ماف: ولا شي .. 
تم فارس يسولف مع مناف ومندمج معاها عالاخر .. محمد اتصل بسلمان . .
سلمان: هلا والله بونايف .. 
محمد: شحالك بوخليفه ؟
سلمان: الحمدلله .. وين بتتجمعون ؟
محمد: الحين كلنا في بيت عمي .. نجيكم ولا بتمرونا ؟
سلمان: ابي حد يمرنا عشان السياير .. 
محمد: خلاص بمركم انا .. 
سلمان: بارك الله فيك .. 
محمد: بس عطني 10 دقايق واكون عندك .. 
سلمان: خذ راحتك .. 
سكر محمد من سلمان والتفت على فارس الهيمان .. 
محمد: بروح اجيب بوخليفه و بوخليفه الثاني .. بتجي معاي .. 
فارس: هههههه .. يا خفة دمك .. مطولها وهي قصيره يعني ..
محمد عقد حواجبه: ليش ؟
فارس: قول بروح اجيب بوخليفه تربيع وخلاص .. 
محمد حذف المخده على فارس ..
محمد: مالت عليك .. 
فارس ومحمد: هههههههه .. 
طلعوا مع بعض وفارس كان التلفون في اذنه .. شافتهم ايمان .. 
ايمان: على وين ؟
فارس: بعدين باتصل .. 
سكر التلفون بسرعه .. 
فارس: انتي مانمتي للحين يالساحره ؟
ايمان: لا مانمت .. 
محمد: شو اللي مسهرج ؟
ايمان: قاعده مع الشباب تحت .. 
فارس: وين فطيم ؟
ايمان: ماعنده الا فطيم يسأل عنها .. 
محمد " ايه عليها والله" .. 
فارس: شو قاهرج ؟ .. 
ايمان: باموت من القهر تصدق .. 
فارس: زين وينها ؟
ايمان: تحت مع الشباب .. الحين بروح لهم انا ..
فارس: انا سألت عن فطيم .. انتي شدخلج ..
ايمان: مممممم .. ما راح ارد عليك .. 
فارس مبتسم: ليش ؟
ايمان: لاني ماراح ارد ..
فارس: هههههههه .. خفيفة دم العزيزه .. تحدتك يا بونايف ..
محمد: من قلب تحدتني .. 
ايمان: انا بروح عنكم احسن لي .. 
محمد: شدعوه بنت العم .. الدرب واحد ..
ايمان: لا انا رايحه الصاله .. وانتوا رايحين مادري وين ..
فارس: عاد مادري وين هاذي ماتحلمين تمرينها ..
ايمان: يالله بالعقل ..
فارس: شو .. 
ركضت ايمان بسرعه الصاله .. لحقها فارس وسحبها من شيلتها .. 
ايمان: الحقوني .. جرامي ..
علي و عبدالعزيز طلعوا من الصاله متخرعين .. شافوا فارس ساحب ايمان من شيلتها وراحوا صوبه .. 
علي: شو فيكم .. 
ايمان: الحقوني .. 
فارس: عيل انا حرامي ..
ايمان: لا سمالله عليك .. من يقول انك حرامي ..
عبدالعزيز: تستاهلين ..
ايمان: افاا .. يعني ما كسرت خاطركم .. 
فاضل: مسكينه والله .. خلها يا بونايف ..
فارس مبتسم: سلامي عليك يالفضلي .. 
فارس ترك ايمان .. عدلت شيلتها و وقفت جنب فاضل ..
فارس: اللي شفع لج .. كلام الفضلي .. 
ايمان: خف علينا .. 
فارس: ماتوب هالبنت .. 
الكل: ههههههه .. 
فاطمه: فارس وين رايح ؟
محمد كان يراقب فاطمه ومبتسم .. فارس قرب من فاطمه مبتسم ..
فارس بهمس: يعني تسوين نفسج ماتدرين؟
فاطمه ببرأه: عاد فارس ..
فارس: هههههه .. 
محمد: يلا بنتأخر .. 
فارس: زين زين .. 
طلعوا الشباب من البيت .. والباقي كملوا سهرتهم .. فالطريق محمد وفارس كانوا يسولفون .. 
محمد: زين متى بتبدى تأثث ؟
فارس: انا حاط في بالي كم محل .. ومريت عليهم .. شفت شو عندهم وشفت الاسعار .. بس اول ما ارجع من المكسيك ببدى أأثث .. 
محمد: احم .. اكيد انا اللي بختار لك ..
فارس: تصدق مافي ارسال .. ما سمعك عدل ..
محمد دز فارس: فروس يالدب ..
محمد وفارس: هههههه .. 
فارس: اكيد انت اللي بتأث .. بس غرفة النوم بخليها هي تختارها ..
محمد: زين خذ على ذوقك وين تعبلها معاك .. 
فارس: قصدك اخذ على ذوقك ..
محمد: حلووووه منك .. تفهمها وهي طايره ..
فارس: هههههه .. لا غرفة النوم باخذها على ذوقي انا .. بسويها لها مفاجأه .. 
محمد: زين حلو حلو .. الا بسألك ..
فارس: تفضل ..
محمد: شلون كان تعامل سعيد معاك ؟
فارس: ريال والنعم فيه .. 
محمد: ماشاءالله عليه .. 
فارس: محترم وذرب وخدوم .. 
محمد: تذكر يوم أجرت الشقه ذيك الايام ؟
فارس: اي ..
محمد: احيانا كنت انزل عنده المكتب اتقهوى معاه .. طيب وعلى نياته .. سوافه ماتنمل .. بس مسكين ..
فارس: ليش ؟
محمد: ماعنده الا ولد .. ولو تشوفه شلون يتشفى على اليهال .. لين يومك يقولي جيب عيالك عندي المكتب .. مره خذتهم واستانس عليهم .. ومن يومها وهو يبي يشوفهم .. 
فارس: حليله .. وليش ماعنده الا ولد ؟
محمد: زوجته توفت .. وخذ وحده ماتجيب عيال .. بس ربت ولده وكبرته .. يقول دوم تقوله تزوج .. بس هو مايبغي يتزوج عليها ..
فارس: والله انها مره .. ربت ولده وكبرته ..
محمد: ولده ماشاءالله ريال وينشد فيه الظهر .. تقابلت معاه كم مره .. مع انه صغير بس تقول هاذي عمره 30 ..
فارس: كم عمره؟
محمد: 22 سنه ..
فارس: ماشاءالله عليه .. 
محمد: يقولي سعيد انه وين ما يروح ياخذه معاه .. علمه كل شي .. كان دوم يخليه يخلص شغله عنه عشان يتعلم ولو تتعامل معاه تقول انك تتعامل مع سعيد .. 
فارس: الله يكمله بعقله .. 
محمد: آمين .. 
كملوا دربهم لين بيت يوسف .. دخلوا الحوش وكان يوسف يطلع شنطته عند الباب .. شافهم وراح صوبهم ..
يوسف: هلا والله ..
محمد: شحاله المعرس ؟
يوسف مبتسم: الحمدلله .. نزلوا يا جماعه .. 
فارس: ان شاءالله يالنسيب .. 
يوسف ابتسم لفارس .. و راحوا كلهم داخل .. سلمان كان يرتب البيت .. 
محمد: بوخليفه يرتب ؟
التفت سلمان مبتسم: لعوزني هالياهال ..
فارس: حلوه منك .. عجبتني الياهل .. الله يعين اختي عليه ..
سلمان: مسكينه والله ..
يوسف: احلفوا انتوا بس .. 
الكل: هههههه .. 
محمد: لا تغلطون على معرسنا .. 
يوسف: والله انك كول يا بونايف ..
محمد: احلى يا كول .. 
الكل: ههههههه .. 
فارس: جاهزين يا جماعه ؟ 
سلمان: اي .. بس خل اقفل البيبان واكلم الدريول .. 
يوسف: خلاص انا كلمته ..
سلمان: قلت له يمر على الخدامه كل خميس عشان تنظف ؟
يوسف: اي .. 
سلمان: بارك الله فيك .. زين بس باقفل غرفتي .. وبجيكم .. 
محمد: خذ راحتك الغالي .. 
راح سلمان غرفته .. شيك عليها .. رتب السرير وسكر الستاره .. القى نظره على الغرفه وتنهد .. توه بيطلع تذكر الكمبيوتر .. قرى الرساله وابتسم .. 
سلمان " قريب ان شاءالله " .. 
بند الكمبيوتر وهو مبتسم .. سكر باب الغرفه وقفلها .. نزل عند الشباب وكلهم طلعوا وراحوا بيت بوفارس .. فاطمه اول مادرت ان يوسف عندهم بسرعه راحت تستقبله عند الباب .. دخلته الصاله وتموا يسولفون .. اما باقي الشباب تجمعوا في الميلس .. دخل عليهم بوفارس سلم وقعد معاهم .. فارس طار على غرفته عشان يكلم مناف .. 
فارس: حياته ..
مناف: هلا حبيبي ..
فارس: شو كنتي تسوين ؟
مناف: ولا شي .. اخربط على الورق ..
فارس: للحين مصره ما تقرين لي خواطرج ؟
مناف: حبيبي مو الحين ..
فارس: متى عاد .؟
مناف: مادري .. بس للحين مو متشجعه .. 
فارس: زين شو رايج اطرشن لي شي منهم مسج ؟
مناف: مممممم .. والله فكره .. 
فارس مبتسم: يعني متى بيوصلني مسج ؟
مناف: بعد شوي ..
فارس: فديتها والله .. 
مناف انحرجت وسكتت .. تموا يسولفون مع بعض لين دخل محمد على فارس لان بيروحون المطار .. 
محمد: ارحم حالك يا رجل ..
فارس مبتسم: ان شاءالله طال عمرك .. 
محمد: يلا الكل ينتظرنا .. 
فارس: خلاص الحين نازل وراك ..
محمد: زين .. 
طلع محمد من غرفة فارس ونزل عند الشباب .. 
فارس: زين حياتي .. لازم اسكر عشان اقفل على غرفتي واشيك على اغراضي .. باتصل لج اول ماوصل المطار .. 
مناف: الله يحفظك حبيبي .. 
فارس: بس انتظر المسج ..
مناف مبتسمه: ان شاءالله .. 
سكر منها وشيك على غرفته .. قفلها وطلع .. شاف ايمان نازله وتتكلم بروحها ..
ايمان: يعني كم وحده بتعزم .. اففين منها هاذي .. لازم تعزم الكل .. 
فارس: الحمدلله والشكر .. 
التفت عليه ايمان مبتسمه ..
ايمان: هلاهلا اخوي ..
فارس: من تكلمين ؟
ايمان: ما كنت اكلم حد ..
فارس: يالله بالعقل ..
ايمان: ههاااااي .. حلوه منك ..
فارس دز راسها: يا خفة دمج .. 
ايمان: اشكرك بعنف اخوي ..
فارس: زين بلا عبط .. هاي مفتاح غرفتي .. عطيه امي .. وقولي لها خل ينظفون الغرفه قبل مارجع ..
ايمان: ان شاءالله طال عمرك .. اي اوامر ثانيه بعد ..
فارس: ما تقصيرن ..
ايمان: على بالي بعد ..
فارس: يه ..
ايمان: هههههه ..
دخلوا الصاله وهم يضحكون .. يوسف وفاطمه كانوا مندمجين .. وفارس وايمان ما كانوا يدرون انهم موجودين .. 
فارس: هااا .. الا اليوم هني ..
يوسف انحرج من وجود ايمان ..
يوسف: هلا والله ..
فارس: يلا الشيخ ورانا درب ..
يوسف: حاضرين طال عمرك ..
فارس: اي خلك جي سيده .. ترا اختي للحين عايشه في بيت ابوها ..
يوسف: بس فالمحكمه هي مرتي .. 
فارس: ههههههه .. 
فاطمه: خلاص الحين بتروحون المطار ؟
فارس: اي ..
فاطمه طالعت يوسف ونزلت راسها .. 
فارس على ايمان ..
فارس: بتوحشيني فديت روحج ..
ايمان خنقتها العبره: وانتوا بعد بتوحشونا .. 
فارس: هالله هالله بانفسكم .. ولاتخلون امي بروحها .. ولو بغيتوا شي ابوي موجود ولا عمي .. 
ايمان: ان شاءالله .. 
طلعت ايمان بعد ما سلمت على فارس .. راحت تسلم على عبدالعزيز .. ومن حزنها راحت غرفتها تصيح .. فارس سلم على فاطمه ..
فارس: بتوحشيني الغاليه .. 
فاطمه حضنت فارس وصاحت ..
فاطمه: انتوا بتوحشونا اكثر .. تحملوا بانفسكم يا فارس .. ما وصيكم ..
فارس مبتسم: ان شاءالله ما يهمج .. وحتى يوسف بحطه بعيوني .. 
فاطمه مبتسمه: فديت عيونك والله .. 
مسح دموعها وباسها على جبهتها .. 
فارس: خل اروح اسلم على امي والجسمي ..
فاطمه: نايمين ..
فارس: ادري .. بس ببوسهم ..
فاطمه: فديت قلبك والله .. 
طلع فارس وراح يسلم على امه اللي كانت نايمه .. دخل عليها الغرفه وباس راسها .. ام فارس حست فيه .. فتحت عيونها مبتسمه ..
ام فارس: هلا يبه ..
فارس: الغاليه ..
ام فارس: ابوي انته .. 
فارس: دعواتج ..
ام فارس: الله يحفظكم وين ما تروحون يبه .. 
فارس مبتسم: الله يسلمج الغاليه ..
ام فارس: الحين بتروحون ؟
فارس: اي يمه ..
ام فارس: تحمل باخوك وعيال عمك يبه ..
فارس مبتسم: على هالخشم ..
ام فارس: يسلم لي خشمه والله .. وباسته على خده ..
فارس: ارتاحي الغاليه .. واول ما نوصل بنتصل لكم ان شاءالله ..
ام فارس: طمني الله يحفظك ..
فارس: ان شاءالله ..
طلع عنها ودخل عبدالعزيز .. 
عبدالعزيز: يمه ..
ام فارس: حبيبي والله .. 
عبدالعزيز: تامرينا على شي من هناك ؟
ام فارس: سلامتكم يبه .. بس طمنوني عليكم ..
عبدالعزيز: ان شاءالله ..
باسها على راسها وحضنها .. قامت ام فارس من سريرها و وقفت عند باب الغرفه تودع عيالها .. فارس دخل على جاسم اللي كان غرقان فالنوم .. باسه على خده وطلع .. ودخل عليه عبدالعزيز وبعد باسه وغطاه عدل وطلعوا مع بعض من غرفة جاسم .. نزلوا تحت والكل انقسم فالسيارتين .. محمد وفارس ركبوا مع بوفارس وكان معاهم فاضل اما علي وسلمان وعبدالعزيز ويوسف ركبوا مع خالد .. تموا ينتظرون يوسف يطلع .. يوسف كان مع فاطمه فالصاله .. 
فاطمه: حبيبي تحمل بنفسك .. اول ماتقوم من النوم تريق .. وتغدا ولازم تتعشى عشان ما تحس بالتعب ..
يوسف مبتسم: فديت هالتوصيات .. بس انا باكل لما اجوع ..
فاطمه: الله يخليك عشاني ..
يوسف: من عيوني .. حاضرين لج يالغاليه ..
فاطمه: ولا تنسى تتصل اطمني ..
يوسف: ان شاءالله .. وانتي بعد اهتمي بنفسج .. مو تسوين نفس لندن .. ترا بازعل منج .. 
فاطمه بخجل: ان شاءالله ..
يوسف: وانا عطت جوجو اختي مصروف لج .. لو احتجتي شي .. اتصلي لها هي بنفسها بتجيبه لج ..
فاطمه: بس انت ماقصرت .. عطتني امس ..
يوسف: لي قصرت فلوسج اتصلي لها .. ولو بغيتي تروحين مكان .. استأذني من ابوج اول ..
فاطمه: من عيوني ..
يوسف: فديت عيونج والله .. 
فاطمه ارتمت باحضان يوسف وغمضت عيونها .. يوسف حضنها بشوق وحنان .. باسها على راسها و ودعها .. فاطمه تمت تراقبه لين ركب السياره وطلعت السياره من البيت .. قعدت على الكرسي حزينه على فراق يوسف ..
قفلت البيبان وراحت غرفة ايمان .. استغربت من ايمان .. 
فاطمه: اياني تصيحين ؟
ايمان تمسح دموعها: لا من يقول .. بس عيوني تحرقني شوي ..
فاطمه: ليش تكابرين .. كلنا نزعل ونصيح ..
ايمان: من يقول اني اصيح .. الله يهديج بس ..
فاطمه " والله انج غريبه يا ايمان " .. 
فاطمه: زين بنام عندج ..
ايمان: هااا .. يالخوافه ..
فاططمه: سكتي يالسنداره ..
ايمان: هههااااي .. بافضحج عند الكل بكره ..
فاطمه: احفظي لسانج احسن لج .. ودزتها على السرير ..
ايمان: زين زين .. 
فاطمه انسدحت على سرير ايمان وتلحفت .. ايمان طفت الليت وفاطمه صرخت ..
فاطمه: لا لا لا .. شغلي الليت ..
ايمان: ليش ؟
فاطمه: ماحب انام فالظلام ..
ايمان بخبث: ليش تخافين ..
فاطمه: ايمانو بتصفقين ترا .. 
ايمان: زين زين .. خلاص بشغل ليت غرفة الملابس ..
فاطمه: اي زين جي .. 
ايمان: تراج سنداره .. بكره لي رحتي بيت ريلج بتنامين والليت شغال ؟
فاطمه: ماعتقد ..
ايمان بخبث: هع .. اكيد بتلمين يوسف بتسوين نفسج خايفه .. 
فاطمه ضربتها على ظهرها ..
فاطمه: وجع يا ام لسان ..
ايمان: آآآآي .. كسرتي ظهري .. ههههههههه ..
فاطمه: بعد تضحكين ماتوبين ..
ايمان: ههههههه .. 
فاطمه خذت المخده وغطت فيها ويه ايمان .. وتموا يلعبون بالمخدات وبعدين ناموا .. 
في سيارة بوفارس .. 
محمد: فروس ..
فارس: شو فروس .. اصغر عيالك انا .. يبه شوفه يناديني فروس ..
محمد انحرج من عمه ..
بوفارس: والله انت وياه مب احسن من بعض .. 
فاضل: باااااااال .. قطعتهم يا عمي ..
محمد بهمس: اوريك يا فروس ..
فارس: هههههه .. 

رن جوال فارس وكانت الرنه ( عالي مستواه ) بسرعه فارس كتم الرنه .. بوفارس على طول علق ..
بوفارس: تقول يدتك ليش لي تكلمت ينخطف لونك ؟
فارس ومحمد طالعوا بعض .. فاضل التفت عليهم لانه كان قاعد جنب عمه .. 
فاضل: انتوا الثنين نكته ..
محمد: اوريك يا فضول ..
بوفارس: ما رديت علي فارس يبه ..
فارس: مافهمت قصدك يبه ..
بوفارس بخبث: قصدي واضح .. بس الظاهر انك ماتبي تفهم ..
فارس: احم .. لا مافهمت ..
فاضل: يعني لو تفهمه وتفهمنا معاه ..
بوفارس: والله انك لاقطها يا فارس .. على العموم رد على التلفون .. ههههههه 
فارس: ههههههه .. 
كملوا دربهم للمطار وتلاقوا الشباب كلهم عند البوابه .. سلموا على بعض و ودعوا بعض بحزن .. بوفارس بيشتاق لكم كلهم .. لان البيت من غيرهم كلهم مو حلو .. وخالد بيشتاق لاخوانه لانه راح شهر العسل وماشافهم .. والحين هم بيسافرون يعني مالحق يقعد معاهم الا يوم واحد .. سلمان وصى خالد على المحل .. و يوسف وصى بوفارس على فاطمه .. بوفارس وخالد رجعوا البيت .. اما الشباب كملوا اجرأت المطار وانتظروا ينادونهم على البوابه .. وهم قاعدين في الكفتريا يتقهون فارس وصله مسج من مناف .. وكانت كاتبه له خاطره من الخواطر اللي تكتبها وتستحي تقراها لفارس .. وكانت الخاطره كالتالي .. 
(( اهيم بنظراتك وتذبحني عيونك .. وش اوصف وش احكي جعل ربي يخليك .. دخيل الله لاتحرمني من نظره تشفي جروحي .. تعيشني عمر ثاني وتخليني اسيرتك )) ..
فارس قرى المسج وابتسم وهو يطالع التلفون .. علي كان يكلمه ومارد عليه ..
علي: بوالشباب ..
محمد: الولد هيمان ..
فارس: حمودي .. خل النفس عليك طيبه ..
الكل: ههههههه .. 
سلمان ولع له زقاره وهو مبتسم .. 
سلمان: حالتك صعبه يا فارس ..
فارس: ها استلمتوني .. كفايه ابوي فالسياره قطعني ..
علي: ايه عليه بوفارس .. فنان فالتقطع ..
فاضل: بس فنان .. الا محترف ..
محمد: عمي خطير حده .. 
فارس: احلفوا انكم مستلميني .. 
محمد: بس شوي .. 
الكل: ههههههه .. 
سلمان كان يدخن بشراهه ويوسف لاحظ عليه .. كان يطالع شي في جواله بحزن .. يوسف استغرب من خاله .. نادوا على طيارتهم .. والشباب اتجهوا الى الطياره .. ركبوا الطياره وكانوا يسولفون ويقطعون بعض .. سلمان تأخر شوي عنهم لانه كان يتكلم فالتلفون .. ركب الطياره وهو متوتر .. يوسف كان وايد يحاتي توتر خاله .. محمد وفارس كانوا قاعدين جنب بعض .. فاضل وسلمان كانوا جنب بعض .. يوسف وعبدالعزيز جنب بعض وعلي المسكين قاعد ورا بروحه .. 
علي: اوريكم مخليني بروحي ..
فارس: معليه حاول تستحمل شكلك ..
علي: ان شاءالله تقعد جبني ذيك المزيونه ..
فاضل: احم .. علوه تبدل ..
الكل: هههههه ..
سلمان كان يطالع جواله مبتسم .. بند جواله لان الطياره بتطير .. يوسف كان وايد مستغرب من تصرفات خاله .. طارت الطياره و الـ 7 شباب ودعوا البلاد مستعدين لمغامره مجهوله في انتظارهم .. 
الاجواء فالبلاد كانت هاديه .. شمس يوم جديد تطل عليهم من بين الغيوم المتفرقه في السماء .. مناف ما غمض لها جفن من كثر تفكيرها بفارس .. كانت شوي تصيح .. وشوي تكتب .. وشوي تقرى مسجات فارس .. الشباب فالطياره ناموا من طول الرحله .. بعد 12 ساعه فالجو وصلوا واشنطن العاصمه .. نزلوا من الطياره بتعب بس كانوا يسولفون بوناسه وفرح .. وجمعتهم نستهم التعب .. سلمان حس انه مب قادر يتنفس اول ما نزل من الطياره ودخل المطار .. الشباب راحوا يتقضون .. اللي راح الحمام واللي راح ياكل واللي راح يتمشى ويستكشف المكان .. سلمان على طول شغل جواله واتصل بناس ونسوه .. يوسف كان يراقب سلمان وهو متعجب منه .. 
يوسف " خالي سلمان انسان غريب .. مستحيل افهمه " ..
فارس اتصل بمناف يطمنها ويوسف اتصل بفاطمه يطمنها .. 
تجمعوا الشباب كلهم عند احد المطاعم .. كلوا وبعدين خذوا لهم كم لفه في السوق الحره وطاروا على ولايه تكساس .. وكانت رحلتهم تقريبا 6 ساعات .. من تكساس لين المكسيك .. بعد هالرحله الطويله وصلوا عاصمة المكسيك ( مكسيكو ستي ) .. اول ما نزلوا من الطياره كان سميث صديق سلمان في انتظارهم .. سلم على الكل ورحب فيهم .. خلص لهم اجراءات المطار .. وطلعوا من المطار لقوا باص كبير ينتظرهم .. ركبوا الباص وكان شي خيالي .. كان مرتب وكبير .. والكراسي كبيره .. موفر لهم كل شي فيه .. قدموا لهم الاكل وكانوا مرتاحين فالطريق سلمان كان يتهامس مع سميث طول الوقت .. ويوسف كان صايده فضول وده يعرف شو سر تصرفات خاله الغريبه؟ 
سلمان: I am so happy man, I just can’t wait .. انا فرحان .. وماقدر انتظر اكثر .. 
سميث: I am so happy for you .. at last it’s going to become true .. انا وايد فرحان لك .. واخيرا بيتحقق اللي تبيه .. 
سلمان: oh, finaly .. واخيرا ..
سميث ابتسم لسلمان و حط يده على كتفه .. يوسف كان يتفكر في خاله وتصرفاته .. فارس كان يكلم مناف وكان عايش جو خيالي .. 
فارس: حياتي ..
مناف: حبيبي انته .. 
فارس: شلون الجو عندكم ؟
مناف: حر .. بس في غيم والشمس تختفي ورا الغيوم يبرد الجو شوي .. 
فارس: انتي هالشمس اللي تختفي ورا الغيوم ..
مناف: مممم .. ليش ؟
فارس: لانج خجوله فديت روحج والله .. يا شمس حياتي ..
مناف: الله يحفظك يا قلبي .. وفديت كل كلمه تقولها يا اغلى انسان ..
فارس: الله لا يحرمني قلبج ..
مناف: ولا يحرمني قلبج .. 
محمد: احلى يا غزل ..
فارس تخرع والتفت على محمد مبطل عيونه .. الشباب ماتوا من الضحك على فارس .. 
محمد: هههههه .. ايه عليك والله .. 
فارس: اوريك يا حمود .. 
الكل: ههههههه .. 
فاضل: صج تغازل ؟
فارس: باكلمك بعدين ..
مناف: زين حبيبي ..
سكر من مناف ونط على محمد وفصخه فانيلته .. 
فارس: حمود يالدب ..
محمد: الحقوني .. يا ماماي ..
فارس: هههههه .. يا ماماي .. زين اورك ..
خذ كوب الماي وصبه على محمد اللي كان شبه عاري .. كان لابس بنطلون اسود وفانيله داخليه .. لان فارس فصخه فانيلته .. كان الماي بارد ومحمد تحرقص .. يوسف خذ كوب ماي وصبه على راس فارس .. 
فارس: ياااااااي .. 
الكل: ههههههه ..
محمد: فديته والله بوخليفه .. والله انك فنان ..
يوسف: حاضرين لك .. 
فارس طب على يوسف وكل الشباب طبوا يتعافرون وهم ميتين من الضحك .. سميث كان يشوفهم وهو مستغرب شلون علاقة الترابط والحب بينهم .. بعد الوناسه كلن حذف نفسه على كرسي من التعب والصراخ .. بعد مرور 3 ساعات ونص تقريبا .. وصلوا للشاليه .. وكان خيال .. اول شي دخلوا ممر على يمينه ويساره شجر .. ونهاية الممر كان الشاليه .. وصلوا لين باب الشاليه وكانوا يطالعون المكان بانبهار .. الشاليه كان مبني على مساحات كبيره .. غير الحدايق و ملعب التنس والمسبح والنوافير اللي منتشره في كل مكان .. والتماثيل اللي كانت محليه المكان ومتشره بين الاعشاب .. سلمان نفسه كان منبهر .. فارس تخيل مناف معاه في هالمكان الرائع .. يوسف كان حاس نفسه عايش في خيال .. عبدالعزيز كان منبهر من شكل التماثيل .. وخصوصا التماثيل اللي يطلع منها ماي .. علي كان يشوف الحدايق والورود اللي الوانها كانت ملفته .. فاضل طاحت عيونه على البحر وكان وده يركض ويطب فالماي .. محمد حس ان نفسيته مرتاحه على الاخر .. سميث رحب فيهم ودخلهم الشاليه .. الشاليه من داخل ما كان احلى من المنظر اللي برا .. الفيلا تتكون من 5 غرف .. 3 غرف كانت اطل على البحر .. وغرفتين يطلون على الحديقه .. والفيلا واجهتها كانت زجاج .. والمسبح نصه داخل الصاله اللي تحت وباقي المسبح برا .. كان كل شي مرتب وحلو .. توزعوا الشباب فالغرف .. طبعا محمد وفارس ما يتفارقون .. يوسف و علي خذوا غرفه .. فاضل وعبدالعزيز خذوا غرفه .. سلمان خذ غرفه بروحه .. ريحوا الشباب شوي وبعدين ناداهم سميث على الغدا .. نزلوا وكانت الطاوله مليانه بكل ما لذ وطاب .. تغدوا وبعدين طلعوا يتمشون على السيف .. فاضل تحرقص لما شاف السكوترات ..
فاضل: الله يخليكم ابي ادش البحر ..
...................


سلمان: توك متغدي ..
فاضل: ماعندي مشاكل ..
سلمان مبتسم: حلو ..
يوسف: عيل وراك الفضلي ..
علي وعبدالعزيز: شالوا 
ركضوا الشباب صوب المارينا .. العمال اللي يشتغلون عند سميث جهزوا السكوترات وشغلوها لهم .. كل من الشباب ركب سكوتر وطار فيه .. فارس كان ماسك الكيمره وياخذ لهم لقطات .. وسلمان كان يصور فيديو .. يوسف كان داعس حده ولف بسرعه ونطش الماي على سلمان ومحمد .. فارس بسرعه ابتعد عشان ما يصيده ماي ..
محمد: هيييييي .. شو سويتوا ..
سلمان: هههههه .. خوش حركه ..
شوي الا علي يسوي نفس الحركه ..
محمد وسلمان تبللوا ومافي غير فارس ياخذ لهم لقطات ويتشمت فيهم .. علي وفاضل ويوسف وعبدالعزيز تسابقوا وطبعا فاضل سبقهم وكان اخر واحد عبدالعزيز .. وهو بيلف انقلب فيه السكوتر وطاح فالماي .. فارس خاف على اخوه .. عمال سميث حركوا بالطراد وراحوا صوب عبدالعزيز اللي اختفى بين الامواج والسكوتر ماله منقلب على الماي .. علي ويوسف وفاضل راحوا عند السكوتر ومالقوا عبدالعزيز .. عمال سميث وصلوا عند السكوتر و واحد منهم بسرعه طب فالماي .. طلع عبدالعزيز اللي اغمي عليه من قوة الضربه اللي جاته .. ركبوا الطراد وراحوا صوب المارينا .. كلهم تجمعوا حوله .. اسعفوه وفتح عيونه مبتسم ..
عبدالعزيز: بعد مره ..
الكل: هههههه ..

فارس كان خايف على اخوه .. محمد طار قلبه .. سلمان توتر .. بس باقي الشباب ما كانوا وايد خايفين لان يعرفون ان مثل هالاصابات تصير .. قام عبدالعزيز من على الارض وراح بيركب السكوتر مره ثانيه .. 
فارس: لا وين تروح ..
عبدالعزيز: مافيني شي .. بس فقدت الوعي من الطيحه ..
فارس: لا ارتاح الحين .. وبعدين اركب مره ثانيه ..
عبدالعزيز: والله مافيني شي ..
سلمان: خله على راحته ..
فارس: زين حاسب ..
عبدالعزيز مبتسم: ان شاءالله .. 
رجعوا الشباب من البحر بالسكوترات .. تونسوا لين قريب المغرب .. فارس ومحمد وسلمان وسميث كانوا مستانسين فالمسبح .. محمد وفارس كانوا على زاويه يسولفون بروحهم .. 
محمد: تدري تخيلت ان بيكونون حولنا بنات .. يأكلونا عنب .. ويدلعونا .. 
فارس: هههااااااااااااااي .. 
محمد: وجع .. ليش تضحك ..
فارس: عليك تخيلات مو شي ..
محمد: انجلع عن ويهي زين .. 
رش ماي على فارس وراح يسبح عند سلمان وسميث .. فارس لحقه وهو ميت من الضحك .. سلمان كان مبتسم ويطالع محمد .. 
سلمان: شفيك ؟
محمد: ماتعرف فروس يعني ..
سلمان: شقالك ؟
محمد قال لسلمان السالفه .. وسلمان انفجر في ويه محمد من الضحك ..
سلمان: هههااااااااي ..
محمد: يه صج انكم مب شي ..
فارس: ما قلت لك خيالك مب شي ..
سلمان: كلش ..
فارس وسلمان ماتوا من الضحك على محمد اللي عصب عليهم وطلع من المسبح .. سميث فهم السالفه وكان يبتسم لهم طول الوقت .. بعد ما شبعوا الشباب من السكوترات .. طبوا المسبح ..
سلمان: طابين بملوحتكم عاد ..
فاضل: حلاته ..
الكل: ههههه .. 
تعشوا الشباب وريحوا قدام شاشة التلفزيون الكبيره اللي كأنها شاشة سينما .. تابعوا فلم اكشن وبعدين كلن توجه لغرفته عشان يرتاح بعد الوناسه .. الاغلب ناموا بعد الفلم .. محمد وفارس كانوا يسولفون فالغرفه .. وسلمان كان يتمشى بروحه على السيف .. سميث تركهم وراح نام في بيته .. 
فارس: حمودي لاحظت عليك شي ..
محمد وهو يقرى مجله ..
محمد: شو لاحظت علي يالملاحظ ..
فارس: انك ما كلمت زوجتك ..
محمد رفع راسه يطالع فارس ..
فارس: ماحب انب اتدخل في شؤنك بس ليش ؟
محمد: مابي اتكلم في هالموضوع .. 
فارس: أنا آسفه ..
محمد مبتسم وهو يقرى المجله ..
محمد: ما يهمك الغالي ..
طلع فارس على البلكونه يكلم مناف .. 
مناف: حبيبي ..
فارس: يا قلبه انتي ..
مناف: وحشتني ..
فارس: وانتي اكثر فديت قلبج ..
مناف: شخبارك ؟
فارس: الحمدلله .. 
مناف: ها شلون كان اول يوم لكم ؟
فارس: والله وناسه .. بس اخوي انقلب بالسكوتر واغمى عليه ..
مناف بخوف: سمالله عليه .. عساه احسن الحين؟
فارس مبتسم: اي الحمدلله احسن .. 
مناف: تحمل بنفسك حبيبي ..
فارس: ما يهمج الغاليه .. عشانج انا متحمل بنفسي ..
مناف: الله يحفظك .. ما عليك شر ان شاءالله .. 
فارس: فديت لسانج اللي ينقط عسل .. 
مناف انحرجت وتمت ساكته .. 
فارس: لو تشوفين المكان هني .. خيال يا قلبه ..
مناف: والله ..
فارس: روعه .. تخيلي الشاليه مبني على مسحه كبيره .. الحدايق والخضار في كل مكان .. النوافير والورود .. يعني شي ماشفت مثله بحياتي .. ترتيب وتنظيم .. يعني كل شي متكامل .. ماشاءالله ..
مناف: الله روعه ..
فارس: بس تعرفين شو ناقصني ؟
مناف: شنو حبيبي .؟
فارس: ناقصني انتي .. احضن ايديج بإيديني .. ونتمشى على السيف .. والهوا يتغزل بشعرج .. 
مناف: فديت روحك والله ..
فارس: آخ متى بس ارجع واخطفج .. ونكون مع بعض طول العمر ..
مناف كانت مستانسه على كلام فارس .. تم يسولف معاها لين جاه النوم ..
فارس: حبيبتي .. انا بروح انام ..
مناف: نوم العوافي يا قلبي ..
فارس: فديت قلبج يا قلبه ..
مناف: حبيبي بتوحشني لين بكره .. 
فارس: لا تخليني اغير رايي وما نام ..
مناف: لا لا لا فديتك .. روح ارتاح حبيبي ..
فارس مبتسم: زين .. 
سكر من مناف ودخل لقى محمد يقرى فالمجله نفسها .. انسدح على السرير من غير ما ينطق بكلمه .. غمض عيونه ونام بهدوء .. محمد التفت على فارس ..
محمد "آه يا ساره .. ليش حياتنا صارت جي " .. 
انسدح جنب فارس ونام بهدوء .. 
نرجع للبلاد شوي .. الريم وايمان وفاطمه ومريم كانوا متجمعين في غرفة ايمان ..
فاطمه: ملل البيت بدونهم ..
مريم: الله يحفظهم ويرجعهم بالسلامه .. 
الريم كانت تفكر في فارس وكانت مشتاقه له وايد .. 
ايمان: ما كلمتوهم ؟
فاطمه: اتصل فارس بامي اول ما وصلوا ..
ايمان: زين وشلون الجو عندهم ؟
فاطمه: يقولون وناسه ..
مريم: يعني شباب رايحين بدون بنات اكيد بيستانسون .. 
فاطمه: لا بتعبلون ببنات ولا يشلون هم وناستهم ..
ايمان: اخ لو اصير ولد بس اسبوعين عشان اتونس وارجع .. 
فاطمه: ههاااااي .. حلوه منج ..
دخلت عليهم ام فارس ..
ام فارس: شو تسون كلكم هني .. يدتكم وعمتكم تحت ..
مريم: ان شاءالله نازلين ماما ..
ام فارس: يلا فديتكم ..
نزلوا البنات وقعدوا مع يدتهم وعمتهم ..
الجده: فقدته ولدج ..
ام فارس: الله يحفظه .. 
هيا: كلموكم ؟
ام فارس: اي ..
هيا: شو اخبارهم ؟
ام فارس: الحمدلله طيبين .. ويقولون مستانسين ..
الجده: قولي حق ولدج عن الهياته الزايد والخربطه اللي مالها معنى .. 
ام فارس مبتسمه: فديته ماعنده سوالف .. 
الجده: ما عليج منه .. تراه كله يغازل اشوفه انا ..
الريم كانت اطالع جدتها وشوي وتصيح .. فاطمه انتبهت عليها .. تموا لين العشى .. وبعدين كلن راح بيته .. 
المكسيك .. الساعه 7 الصبح .. فارس فتح عيونه على تلفون مناف ..
فارس: هلا وغلا ..
مناف: نايم فديتك ؟
فارس مبتسم: زين قعدتيني ..
مناف: شخبارك ؟
فارس: الحمدلله .. اونتي شو اخبارج حياتي ؟
مناف: مشتاقه لك ..
فارس ابتسم: فديتج وفديت شوقج .. 
مناف: الساعه كم عندكم ؟
فارس: الساعه 7 ..
مناف: اسفه فديت روحك قعدتك .. ماعرف فرق الوقت بينا وبينكم ..
فارس: انتي تتصلين اي وقت .. صبح .. ليل .. فجر .. مغرب .. مصرح لج تتصلين اي وقت يا قلبه .. 
مناف ابتسمت بخجل " فديت روحه " .. 
فارس: زين حياتي خليني اقوم اخذ لي شور واتريق وباكلمج بعدين ..
مناف: ان شاءالله حبيبي .. 
قام فارس بنشاط وخذ له شور دافي .. طلع من الحمام وشاف محمد غرقان بالنوم .. طلع من الغرفه ونزل الصاله تحت .. شاف الطاوله مجهزه بكل مالذ وطاب .. كرواسون خبز فرش الاجبان بانواعها البيض بأكثر من طريقه مسوينه .. القهوه والعصاير الحليب والشاي .. كان كل شي مرتب ومنسق .. غير الورود اللي موزعه على الطاوله وفي كل ارجاء الفيلا ..
فارس " بيمتنا هاذي .. كل وجبه تجهيزاتها شكل .. حليله والله " .. 
طلع فارس صوب المسبح وكان المنظر رهيب .. الغيوم متلبده فالسماء ونسمات الهوا حلوه وبارده .. تم يتأمل المنظر الخلاب شوي وبعدين راح يتريق .. نزل سلمان مبتسم لفارس ..
سلمان: صباح الخير ..
فارس مسح حلجه وابتسم لسلمان ..
فارس: صباح الورد ..
سلمان: شلون كانت نومتك امس؟ عسى ارتحت ؟
فارس: الحمدلله كانت نومتي حلوه و مريحه .. ماشاءالله عليه صاحبك ماقصر ..
سلمان: جزاه الله خير ..
فارس: صج عشرته ما تنعاف ..
سلمان: اي والله .. مثل هالشخص ماتلقى في زمنا ..
فارس: اي والله .. بس الدنيا بخير ..
سلمان وهو يصب له قهوه ..
سلمان: اي الحمدلله الدنيا بخير .. تدري ان هالجبن اللي ناكله والبيض فرش من المزرعه ..
فارس: ماشاءالله .. 
سلمان: عنده خير في كل مكان .. من امريكا لين الارجنتين ..
فارس: لا إله إلا الله .. يعني مغطي قارتين ..
سلمان: بس تعرف كله حرام .. او اغلبه حرام .. لانه يدير بعض المراقص .. تهريب اسلحه .. احيانا يشتغل على الهجره الغير شرعيه .. يهرب برازيلين او مكسيكين يدخلهم امريكا باقامات غير شرعيه وبعدين يشغلهم عنده ..
فارس: اهااا .. الله يهديه .. 
سلمان: الله يسمع منك .. 
سلمان وفارس كانوا يسولفون وهم يتريقون .. محمد وعلي نزلوا مع بعض وانضموا لهم .. 
محمد: شو مقعدك من الصبح يالعاشق ..
فارس: والله انا انسان نشيط ..
محمد: اخاف نشيط بس ..
فارس: حمودي ..
محمد: فروسي ..
الكل: ههههههه .. 
محمد: بس خوش ريوق ..
علي: اي والله .. 
سلمان: عيل وين الربع ؟
علي: الربع يتحلمون بالحلبه من امس .. 
سلمان: حليلهم والله .. 
علي: بس خوش فرش نمنا عليها البارحه ..
محمد: اي والله .. صج انا وفروس نمنا بفراش واحد بس بعد كان الفراش مريح ..
فارس: لا تخليني اقولهم شو سويت .. خلني ساكت ..
محمد: شو !!
علي: تكفى قول ..
فارس بخبث: ها حمودي .. اقول ؟
محمد: شو تقول ؟
علي: الله يخليك قول ..
فارس: ههههه .. ها حمودي ..
سلمان كان ميت من الضحك عليهم ..
محمد: فروس بتصفق .. 
فارس: شفتوا شلون متخرع .. شوفوه يغمز لي عشان اسكت ..
الكل: هههههه ..
محمد: والله العظيم يا فروس بتصفق ..
فارس: هههههه .. خلني اقول حماده ..
علي: حرقصتني ابي اعرف ..
محمد: تراه كذاب وما عليكم منه ..
علي: من شاف ويهك متغير يقول ان فارس كذاب .. ماعتقد 
محمد قام من مكانه وراح عند فارس .. مسكه من فانيلته بيدينه الثنتين .. 
فارس: هدني ولا بقولهم ..
سلمان: هههههه .. لعبت في اعصابنا يا فارس .. يا تقول وتنضرب .. ولا تسكت وتنضرب بعد ..
فارس: هههههه .. 
محمد: قالها بوخليفه .. في كلا الحالتين بتنضرب ..
فارس: ههههاااااااي ..
تموا على هالحاله فتره .. فارس يهدد ومحمد معصب عليه .. دخل عليهم سميث كاشخ حده .. 
علي: روح يا كشخه .. والله شي 
سميث مبتسم: السلام عليكم ..
الكل: عليكم .. 
علي: والله انك كشخه يا رجل ..
سميث: شكرا ..
علي: ويعرف عربي بعد ..
سلمان: علمناه ..
سميث: سلمان يعلمني شويه شويه .. I can understand more that I talk .. افهم اكثر من اني اتكلم ..
علي: حلو حلو .. 
فارس: زين هدني يا حماده .. 
محمد ترك فارس وراح قعد مكانه .. 
فارس: زين خل اقولكم شو سوا حمودي ..
محمد بصوت عالي: فروووووس ..
الكل: هههههههه ..
سميث وباقي الشباب اللي قعدوا متأخر انضموا للباقي وتريقوا .. فارس قام عن الطاوله وراح يكلم مناف وهو يتمشى فالحديقه .. طلعوا الشباب يلعبون تنس .. محمد و سلمان كانوا يلعبون والباقي يشجعون .. فارس كان يشوفهم من بعيد وهو يسولف مع مناف ..
فارس: اللعب حامي ..
مناف مبتسمه: ليش ؟
فارس: اول مره ادري ولد عمي فنان فالتنس ..
مناف: ماشاءالله عليه .. 
فارس: زين حياتي خليني اروح العوزهم شوي واخرب عليهم اللعب ..
مناف: شرير ..
فارس: اموت فالدلع والله .. 
مناف باحراج: زين روح لهم ..
فارس: احلى يالخجوله ..
مناف: عاد فارس ..
فارس: اموت فالدلوعه والخجوله وكل شي ..
مناف: زين فديتك بنام الحين ..
فارس: لا ما تنامين ..
مناف: ليش ؟
فارس: بس كيفي ..
مناف: الله يخليك ..
فارس: بتذبحني لي قالت الله يخليك .. ترا باكلج ..
مناف: لو كلتني باخلص ..
فارس: ههههاااااااي .. فديت خفة دمج ..
مناف: تعلمت منك ..
فارس: يا ربي على كلامها هالبنت .. زين حلاص روحي نامي يا قلبه .. واول ما تقعدين من النوم اتصلي ..
مناف: من عيوني ..
فارس: اذوب فعيونها ..
مناف: فديت روحك .. 
فارس: ناقصج شي حياتي ؟
مناف: لا فديتك .. ماقصرت قبل ما تسافر ..
فارس: لو نقصج شي قولي لي عشان اطرش لج .. 
مناف: زين .. يلا حبيبي بخليك الحين .. تحمل بعمرك ..
فارس: ان شاءالله حياتي .. 
مناف: وطمني عليك بمسج ..
فارس: من عيوني ..
مناف: تسلم لي عيونك و الله يحفظك ..
سكر من مناف وراح عند الشباب .. قرب من سميث وهمس في اذنه ..

فارس: do you have dogs? عندك كلاب ؟
سميث مبتسم: yes .. اي ..
فارس: do you have’em here .. موجودين هني ؟
سميث: yes .. اي 
فارس: cool, from where can I take ‘em .. حلو .. من وين اقدر اخذهم ؟
سميث مبتسم: what’re you up to? .. شو وراك ؟
فارس ضحك بخبث: heheheh, you will see .. هههههه .. بتشوف ..
سميث: ask the security guy at the gates, you know what? I like you man .. اسأل رجل الامن عند البوابه .. تدري .. تعجبني يا ريال ..
فارس ابتسم لسميث وراح عند البوابه .. سميث بادله نفس الابتسامه وتم يراقبه وهو رايح .. وصل فارس عند البوابه وطلب ان ياخذ ثنين من الكلاب اللي عندهم .. خذهم وراح فيهم عند ملعب التنس .. ركض وتم يصرخ بصوت عالي .. كلهم التفتوا عليه .. واول من ركض فيهم كان محمد ..
فارس: كلااااااااااااااااااااااااااااااااب .. 
محمد: الله يغربلك يا فروس ..
ركض محمد وراح ورا النوافير فالحديقه .. 
فارس: حمودي الحق .. الكلاب تلحقك ..
الشباب ماتوا من الضحك على فارس .. يدرون ان محمد مايحب الكلاب ويقرف منهم .. وما يحب يقربهم كلش .. 
محمد: فروس والله بخليك تتحسف على حركات يالياهل .. 
فارس: فديته والله .. 
تمت الكلاب تنابح بصوت عالي .. محمد كان يشوفهم بقرف .. 
محمد: الله يلوع جبدك يا فروس .. نياسه شو تبي فيهم .. شوف اشكالهم كل واحد اطول منك ..
فارس: ايه عليهم والله .. 
تم فارس يلعوز محمد لين سلمان طلب من رجال الامن انهم يجون وياخذون الكلاب من عند فارس .. محمد لما شاف ان الكلاب خذوهم .. ركض ورا فارس وهو ماسك في يده شي .. طب على فارس ومسح على راسه و ويهه .. 
فارس: شو هاي حمود .. من وين جايب العسل ..
محمد: اركض النحل بيهجمون عليك .. 
فارس: شوووو ..
ويركض فارس صوب المارينا ويطب فالبحر .. اما محمد تشمت فيه وضحك عليه لين شبع .. الشباب كانوا ميتين من الضحك على فارس ومحمد .. وسميث حب الشباب كلهم على طيبتهم وخفة دمهم .. 
سلمان: محد قالك تبهدل الولد .. كنا في نص اللعبه .. خربت علينا ..
فارس وهو يغسل راسه و ويهه عن العسل ..
فارس: معليه .. اوريكم كلكم .. بس حمودي من وين جبت العسل ؟ وليش فيه اشياء مادري شلون ؟ 
محمد: وانا صوب النافوره .. شفت الخليه ومديت يدي بسرعه وخذت العسل ..
فارس: زين لو قرصوك النحل ؟ بطيح في جبدي انا .. 
الكل: هههههه ..
طلع فارس من البحر وراح خذ له شور .. نزل عند الشباب وتغدوا وبعدين كلن لهى بنشاط يسويه .. طبعا يوسف وفاضل وعلي وعبدالعزيز ركبوا السكوترات .. سلمان ومحمد وسميث ركبوا الطراد وراحو يصيدون .. فارس لبس بدلة الغوص ودش البحر .. كلن اندمج بنشاطه في هاليوم .. مر هاليوم حلو مثل اللي قبله .. مر عليهم اسبوع وهم مهيصين فالشاليه .. 
الشباب ودعوا الشاليه .. ركبوا الباص متجهين للمدينه اللي فيها الحلبه .. كانوا على اعصابهم طول الطريق .. مستانسين انهم بيروحون الحلبه .. كانت المسافه من الشاليه الى الحلبه تقريبا ساعه ونص .. يوسف كان يكلم فاطمه .. كان قاعد اخر الباص ..
يوسف: حياتي ..
فاطمه: شو اخبارك حبيبي ؟
يوسف: الحمدلله طيب .. انتي شخبارج؟
فاطمه: مشاقه ..
يوسف غمض عيونه: فديت شوقج والله .. 
فاطمه: حياتي والله .. البلاد من دونكم ملل ..
يوسف: فديت قلبج .. مابقى الا اسبوعين ونرجه ان شاءالله ..
فاطمه بحزن: بس حبيبي انت قلت سفرتكم بتكون اسبوعين .. الحين صارت 3 اسابيع ..
يوسف: فديتج انتي .. جدول الرحله جي ..
فاطمه: عاد .. شو بعد جدول الرحله جي! 
يوسف: شوفي الحين احنا طالعين من الشاليه ورايحين المدينه اللي فيها الحلبه .. بنتم فيها اسبوع بالضبط .. 
فاطمه: زين بس خلاص .. رجعوا بتسون بعد ..
يوسف: هههههه .. حياتي انتي يالرقيقه .. 
فاطمه: يوسف واللي يسلمك لا تتأخرون .. زين شو بتسون بعد السيارات ومادري شو .؟
يوسف مبتسم: بنروح الكهوف ..
فاطمه: ويه بسم الله .. شو يوديكم الكهوف .. ما تخافون انتوا ؟!!
يوسف: هههههه .. مافيها شي .. نستكشف يا حياتي ..
فاطمه: لا تروحون .. مره شفت فلم عن الكهوف وكان في وحوش تاكل الناس ..
يوسف مات من الضحك على كلام فاطمه .. 
يوسف: هههههه .. اي وحوش ! انتي وايد متأثره بالافلام ..
فاطمه: عاد فديتك لا تروحون والله اخاف ياكلونكم .. 
يوسف: هههههه .. مافي وحوش ولا شي .. بنتصور وبوريج الصور اول ما نرجع .. 
فاطمه بحزن: زين ..
يوسف: شو اخبار عمي وعمتي ؟
فاطمه: الحمدلله بخير ..
يوسف: ناقصج شي حياتي ؟
فاطمه: لا حبيبي .. الظرف اللي عطتني اياه ما حركته للحين ..
يوسف: ليش حياتي ؟
فاطمه: للحين مو محتاجه شي .. بس يمكن اروح السوق بعد بكره .. بفصل لي عبايه وباخذ لي كم لبسه ..
يوسف: عليج بالعافيه حياتي .. 
فاطمه: الله يعافيك .. 
يوسف: زين حياتي .. قربنا نوصل .. باكلمج بعدين ..
فاطمه: الله يحفظك حبيبي .. وتحمل بعمرك ..
يوسف: من عيوني يا عيوني انتي ..
فاطمه و يوسف سكروا من بعض وهم فرحانين ومشتاقين لبعض .. يوسف راح مقدمة الباص عند الشباب ..
يوسف: متى بنوصل ؟
فاضل: يبيلنا بعد 20 دقيقه ..
يوسف قعد جنب فاضل: حلو حلو .. 
الشباب كانوا يطلون من الدريشه لما بينت لهم الحلبه .. يوسف و علي وفاضل وعبدالعزيز .. كان شكلهم يضحك وكل واحد منهم مبطل عيونه بانبهار على الحلبه ..
..
فاضل: الحلبه من برا جي .. عيل من داخل شلون ؟
علي: الله واكبر .. شو هالحلبه ..
عبدالعزيز: والله احلى حلبى شفتها في حياتي ..
سلمان بهمس: فارس الله يخليك خذ لقطات لهم وهم متخرعين ومبطلين عيونهم بدهشه ..
فارس: ههههه .. اي والله يبيله ..
فارس خذ لهم كم لقطه وهم فاتحين عيونهم وحلوجهم .. كان شكلهم روعه .. ولا حسوا بفلاش الكيمره من كثر ما كان بالهم فالحلبه .. قربوا من الحلبه اكثر وشافوا العجب .. كانت الحلبه كبيره ومقسمه .. قسم سيارات بانوعها .. وقسم للدراجات بانواعها .. 
علي: وقف الباص انا بانزل ..
يوسف: شوفوا سيايرنا هناك ..
علي: يا ويل حالي عليهم .. 
فاضل: يا قلبي ..
عبدالعزيز: انا باعيش فالمكسيك .. 
الكل: ههههههه .. 
وصلوا عند البوابه الرئيسيه و وقف الباص .. 
علي: وااااي من الوناسه ريولي ما تتحرك .. ابي انزل ..
الكل: ههههههه .. 
يوسف مسك علي ونزلوا كلهم ورا بعض .. كان شكلهم يضحك كأنهم يهال متخرعين على شي .. فارس وسلمان ومحمد استلموهم صح .. اللي يقط عليهم كلام واللي يصور فيديو .. والشباب ولا مفتكرين او مهتمين بكلامهم .. دخلوا الحلبه وراحوا صوب سيايرهم .. انبهروا بالترتيب وبكل شي .. 
عبدالعزيز: والله ترتيب ..
علي: شغل عدل .. تم يشوف سيارته متعجب ..
فاضل فتح السياره وتم يشوف التريب ز. شاف العدادات وشاشات الكمبيوتر اللي مركبينها والتيربو وغيره من هالامور .. انبهر وكان شوي ويطير من الوناسه ..
فاضل: يا بيه .. انا احلم .. يا ناس شوتوني .. ضربوني .. قرصوني .. قولوا لي اني عايش واتنفس واشوف سيارتي بهالترتيب ..
يوسف: مو مصدق .. لا لا لا .. هاي سيارتي ولا خيالها .. 
فارس: استخفوا الربع ..
سلمان: حدهم ..
فارس: ما سويت فيهم خير يا سلمان ..
سلمان ومحمد: هههههه .. 
فارس: اول مره ادري ان السياير شغفهم هالمقاليع .. 
سلمان: الحين شوف الجنون .. 
الشباب شغلوا سيايرهم .. وحركوا .. كل منهم طار بسيارته .. 
علي: واااااااو .. والله شي ..
يوسف: اموت في سيارتي والله ..
فاضل: الحين صدقت اني مب حلمان ..
عبدالعزيز: الله على الترتيب .. 

طارت السياير فالحلبه بشكل رائع .. كانت السياير الاربعه محاذيه بعض .. سلمان صورهم بكيمرة الفيديو .. تموا الشباب فالحلبه وسميث خذ محمد وفارس وسلمان على الفندق .. دخلوا شناطهم الغرف ونزلوا اللوبي يتقهون ويسولفون .. على الساعه 10 بالليل الشباب رجعوا الفندق مهيصين حدهم .. كانت المسافه من الفندق للحلبه تقربا 15 دقيقه مشي .. دخلوا الفندق اللي يصفق واللي يغني وكلن حالته حاله .. 
علي: يعني بصراحه بصراحه .. والصراحه راحه .. شي مب طبيعي الحلبه ..
يوسف: بس مب طبيعي .. الا فوق الوصف .. 
علي: روعه .. 
فاضل: اقولكم انا بعيش فالمكسيك ..
يوسف: ههههه .. انا بعد شكلي بعيش فالمكسيك .. 
الكل: ههههههه .. 
دخل عليهم فارس وهو مبتسم ..
فارس: يالربع ما تبون تتعشون ؟
عبدالعزيز: اي ليش لأ .. 
فارس: عيل تعالوا غرفتنا .. 
طلعوا كل الشباب ورا فارس وتعشوا مع بعض .. ناموا بهدوء من التعب والهياته في الحلبه .. 
يوم جديد يطل عليهم .. الشباب فتحوا عيونهم الساعه 7 ونص الصبح .. تريقوا بسرعه تحت في اللوبي وراحوا الحلبه .. فارس وسلمان ومحمد كانوا نايمين بغرفه وحده بس قعدوا الساعه 9 .. 
سلمان: الربع مالهم حس .. 
فارس يتثاوب: اقطع يدي اذا ماراحوا الحلبه ..
سلمان: شكلهم جي ..
قام سلمان ياخذ له شور .. رن جواله وفارس كان واقف عند المرايه يرتب شعره .. طاحت عينه على الجوال .. واستغرب من الاسم الموجود على الشاشه .. ابتسم ورفع راسه يكمل ترتيب شعره .. 
فارس " من ورانا يا سلمان .. من ريما هاذي اللي ماعطها حياتك .. حليلك والله " .. 
كان الاسم اللي فالشاشه (( حياتي ريما )) .. 
فارس طب على محمد عشان يقعده .. 
فارس: قوم يا عيوني .. يا قلبي وحياتي وروحي ..
محمد: هممممم .. فروس ..
فارس: ههههه .. انهض يا رجل .. اليوم ورانا shopping ..
محمد: الساعه كم ؟
فارس: تبي بتوقيت البلاد ولا بتوقيت المكسيك ولا بتوقيت قلبي .. 
محمد ابتسم: عن العبط يا فروس ..
فارس: هههههه .. اول قوم وبعدين بقولك الساعه كم .. 
طلع سلمان من الحمام وهو يضحك على فارس ..
سلمان: اعتق الريال ..
فارس: ههههه .. 
محمد: فروس زين قوم خلني اروح الحمام ..
فارس: واذا ما قمت ؟ شو بتسوي ؟
محمد: فروووس ..
فارس: اوووه يا ريحة حلجك ..
سلمان وفارس: هههههه
محمد ضرب فارس بالمخده ..
محمد: وجع ..
فارس: هههه قوم زين ..
محمد: انت قوم عني عشان اقوم .. 
فارس: اوه نسيت اني طاب عليك ..
محمد: يالله على الاستعباط .. 
فارس قام عن محمد بعد ما لعوزه .. سلمان شيك على جواله وشاف الاتصال .. لبس جلابيه وطلع برا الغرفه يتكلم فالجوال ..
فارس " والله انك مب هين يا بوخليفه " .. 
.........................


خلص سلمان مكالمته .. لبس وتم ينتظر محمد اللي توه يلبس .. فارس كان يرقى الجريده .. نزلوا كلهم تلاقوا مع سميث وتريقوا وطلعو يتسوقون .. الشباب كانوا مفتلين في الحلبه .. وبعد مرور 5 ايام على وجودهم في هالمدينه كانوا متجمعين في الفندق وقت الغدا ..
سلمان: شباب ما بتتسوقون ؟
فاضل: بلا بس مو الحين ؟
سلمان: متى عيل ؟
فاضل: واحنا راجعين البلاد ..
سلمان: هاي المدينه الوحيده اللي فيها مولات .. منطقة الكهوف سياحيه ومافيها ولا مول .. كلها منتجعات ..
علي: زين عيل نروح بكره ؟
سلمان: بكره عندكم لين الساعه 6 المغرب .. لان بنحرك على الساعه 7 ونص .. والطريق لين الكهوف يبيله 7 الى 8 ساعات .. 
علي: زين نتسوق بكره من الصبح ..
يوسف: زين انا معاك ..
عبدالعزيز: وانا ايضا ..
قاضل: وانا اود الذهاب معكم ..
سلمان: شفيكم قلبتوا .. 
الكل: هههههه 
علي: خلاص اليوم اخر يوم لنا فالحلبه .. وبكره بنتسوق ..
فاضل: آه يا قلبي على الحلبه .. ما يصير اشحنها واوديها معاي البلاد ..؟
يوسف: فضول انا نص وانت نص ..
فاضل: هههههه .. لا كلها لي .. وانتوا سوا عليها كوبي ..
الكل: ههههههه 
عبدالعزيز: بدل سوالفكم اللي مالها معنى .. انا بروح الحلبه ..
علي: وراك ولد العم .. 
فاضل: انتظروني يا الربع .. 
طلعوا الـ 4 مع بعض رايحين الحلبه .. بما ان اليوم اخر يوم لها فيها .. تموا لين الساعه 1 فالليل .. سلمان وفارس ومحمد كانوا مع سميث يتمشون في المدينه الحلوه .. وكان في كرنفال استمتعوا فيه .. وتعرفوا على حضارة المكسيك وحبوها وايد .. 
اليوم هو اليوم الاخير .. الرباعي المرح راحوا يتسوقون وقلوبهم متقطعه على الحلبه .. يوسف خذ لفاطمه هدايا متنوعه من ملابس وعطورات واشياء غريبه .. خذ لها الملابس التقليديه المكسيكيه .. عبدالعزيز خذ لخواته وامه وابوه .. فاضل وعلي بعد خذوا لخواتهم واخوانهم الصغار وامهم وابوهم .. خلصوا من السوق على الساعه 4 العصر .. عزمهم فارس على مطعم مكسيكي فنان .. تغدوا فيه وبعدين حركوا متجهين شمال المكسيك لاستكشاف الكهوف فيها .. طبعا الاغلب ناموا .. سلمان رن جواله .. طالع التلفون وابتسم .. رد وراح يتكلم اخر الباص .. ماطول في مكالمته .. مدتها ما تتعدى الـ 5 دقايق .. بعد ما سكر حذف التلفون فالهوا ومسكه مره ثانيه وهو مبتسم 
سلمان " خلاص ما بقى شي .. قريب ان شاءالله .. الله يسهل الامور " .. بعد 7 ساعات ونص وصلوا منطقة الكهوف .. كانت الساعه 1 ونص بالليل .. الشباب قعدوا بتعب .. سميث كان حاجز لهم شاليهين لان هالشاليهات صغيره وكل شاليه فيه غرفتين .. نزلوا والعمال نزلوا اغراضهم .. توزعوا على الشاليهين وكملوا نومهم لين الساعه 8 الصبح .. كالعاده طاولة الفطور مجهزه بكل مالذ وطاب .. تريقوا الشباب وراحوا صوب المارينا .. شافوا يخت كبير لفت انظارهم ..
يوسف: واااو شوفوا اليخت الكبير ..
سلمان ابتسم لسميث .. 
علي: ماشاءالله ..
فارس: خوش يخت والله ..
محمد: هاي كم تكلف صيانته فالسنه ؟
سميث: around 100,000 .. حوالي 100,000
كلهم بطلوا عيونهم ..
علي: شدعوه مهر ..
الكل ضحك .. 
كملوا دربهم فالمارينا لين وصلوا عند اليخت الكبير .. 
سلمان: please go ahead .. تفضلوا لو سمحتوا ..
كلهم طالعوا بعض مستغربين .. حتى سلمان ما كان يدري ان هاليخت الكبير لسميث ..
سلمان: since when you have it? .. من متى عندك ؟
سميث مبتسم: I recently bought it .. من قريب شريته ..
سلمان: cool .. روعه ..
سميث: at your service sir .. تحت امرك ..
سلمان وسميث ضحكوا .. ركبوا الشباب اليخت العجيب .. كان روعه كل شي متوفر فيه .. تحرك اليخت والشباب كانوا قاعدين فوق يستنشقون الهوا المنعش .. سلمان كان يدخن ويتكلم فالتلفون بفرح .. يوسف كان يراقب خاله وهو يتكلم فالتلفون .. كان يتفكر فيه ..
يوسف " فجأه صارت تصرفات خالي سلمان غريبه .. شسالفته؟ " .. 
كان اليخت يمشي فالبحر بهدوء .. سميث نادا الشباب على الغدا .. نزلوا تحت وكان فيه بوفيه بكل انواع الاكلات البحريه ..
عبدالعزيز: والله عشنا حياتنا .. 
علي: كوووول والله ..
كلن خذ له صحن وحط له اكل .. كلوا لين شبعوا .. ريحوا وبعد ساعه ونص على اليخت .. وصلوا الكهوف .. كلهم لبسوا بدلات الغوص ومعدات الغوص كانت على الطراد الثاني اللي فيه عمال سميث .. ركبوا طراد و دخلوا الكهوف اللي كانت خيال .. الماي يقطر عليهم من فوق .. ولون البحر مايل للازرق الفاتح .. وقفوا عند نقطه وكلن لبس عدة الغوص مالته واستعدوا .. طبعا عمال سميث كانوا نازلين قبل عشان يراقبونهم ويحمونهم من اي خطر .. كلهم طبوا ونزلوا يشوفون السحر اللي تحت بالقاع .. الاسماك بالوانها الحلوه والغريبه .. الشعب المرجانيه اللي متكتله عليها الطحالب بشكل حلو .. شافوا اسماك غريبه في شكلها والوانها .. اول مره يشوفون مثلها .. كلن انبهر بالسحر اللي شافه .. بعد ما خلصوا من المغاوص طلعوا على السطح .. يوسف وعبدالعزيز فصخوا بلادت الغوس وتموا بشورتات السباحه .. تموا يسبحون ويلعبون فالماي .. الباقي كملوا مغاوصهم تحت ..
يوسف: شكلنا جي نغموص نطلع ونسبح بشو يذكرك ؟
عبدالعزيز: عدنان ..
يوسف: هههاااااي .. 
عبدالعزيز: ناقصنا الحربه ونغوص نصيد سمك .. هههه 
يوسف: حركات عدنان .. يتم فتره طويله تحت الماي ولا يختنق ..
يوسف وعبدالعزيز: ههههههه .. 
طلع محمد من تحت القاع وفصخ بدلة الغوص .. انسدح على الطراد وتم مغمض عيونه ويفكر .. بعد طلعوا علي وفاضل .. وتموا يسبحون مع يوسف وعبدالعزيز .. كانوا يقطون اشياء فالقاع وينزلون ياخذونها .. يتحدون بعض من اللي يكتم نفس اكثر ويجيب الغرض من القاع .. دوم اللي يفوز علي ..
يوسف: ماشاءالله عليك علوه .. نفسك طويل ..
علي: متعود .. في مصر كنت دوم اغاوص مع الربع في شرم الشيخ ..
يوسف: كول .. شرم الشيخ .. اكيد وناسه ..
علي: اي وناسه .. الا قول عالم ثاني .. روعه المكان هناك ..
يوسف: يبيله شباب ..
الكل: يبيله .. 
سلمان وسميث وفارس كانوا يغاوصون ومنبهرين بالجمال الرباني اللي بالقاع .. كان فارس ياخذ بعض اللقطات للسحر اللي ما يتعوض .. بعد ما تونسوا طلعوا للسطح وكلهم تجمعوا وتموا يسبحون .. رجعوا اليخت قريب الغروب .. كان منظر الغروب حلو .. كلهم تموا يتأملون المنظر بهدوء .. بعدها تعشوا وناموا فاليخت .. قضوا ليله حلوه على اليخت .. اول ماقعدوا من النوم كان اليخت واقف فالمارينا .. قاموا وراحوا الشاليه وتريقوا .. راحوا يسبحون فالمسبح العام .. وبعدين ركبوا الموزه الكبيره فالبحر .. فارس كان يسوق الطراد ومحمد وباقي الشباب كانوا على الموزه .. لتهم فارس وطيرهم فالبحر كل واحد في صوب ..
محمد: انا قلت لكم لا تخلون فروس يسوق الطراد ..
علي: اي يا رقبتي .. 
فارس: بعد مره .. 
يوسف: بعد مره بس انا اللي بسوق فيكم ..
فارس: قدام يا ولد ..
ركب فارس مع الشباب ويوسف ساق الطراد .. طيرهم تطير لعب فيهم لعب .. الكل كان ميت من الضحك .. بعد ماخلصوا وتلتهوا على الموزه .. رجعوا الشاليه وتغدوا .. فالليل على الساعه 9 كانت سميث خذهم على السيف كانوا مسوين حفلة رقص مكسيكي شعبي .. الشباب تونسوا في هالحفله ..
سلمان: والله خوش رقص ..
علي: لو كل يوم تهزون جي والله تختفون ..
الكل: ههههه ..
قدموا لهم شراب مكسيس بالفلفل .. فاضل ما كان يدر انه حار .. شربه مره وحده وتحرقص ..
فاضل: كح كح كح .. آآآه .. شو هاي 
الكل: هههااااااااي ..
فاضل: احترق صدري ..
علي: اتصلوا بالمطافي ..
عبدالعزيز: لا الاسعاف ..
الكل: ههههههه
فاضل: يالله شو هالفلفل اللي يشربونه .. ما يخافون ربهم ذول ..
علي: محد قالك اشربه مره وحده جي ..
فاضل: شدراني لونه الاحمر مغري ..
محمد: اشرب ماي بس .. الله يعينك على العطش الليله ..
فارس: من قلب الله يعينك ..
علي: احلى اللي يرقصون .. شباب قوموا نسوي couples .. ثنائي ..
فارس بعبط: قوم حماده فديتك .. لا تستحي ..
محمد: ههههه .. فارق فارق ..
الكل: هههههه 
استمتعوا بهالليله الحلوه .. تعشوا ورجعوا الشاليه وناموا .. مرت الـ5 ايام حلوه عليهم .. حان وقت الرجوع للعاصمه وبعدين البلاد .. بس طبعا لازم بيمرون على امريكا ومن ويلاه الى ولايه لحد ما يرجعون البلاد سالمين .. ركبوا الباص و ودعوا الشاليهات والكهوف .. كلن انشغل بخصوصياته .. فارس يكلم مناف .. يوسف كلم فاطمه وبعدين انسدح على الكرسي حاول ينام .. فاضل كان يلعب بجواله .. عبدالعزيز نام .. علي وسميث كانوا يسولفون سلمان جاه اتصال ورد وهو فرحان تكلم بهمس وسكر بسرعه .. يوسف ذبحه الفضول ويعرف سر مكالمات خاله .. وصلوا العاصمه المغرب .. سلموا على سميث و ودعوه .. ودعوا المكسيك .. والبحر والشاليهات والغيوم والجو الحلو .. ودعوا الحلبه بحزن .. ودعوا اليخت على امل تتكرر هالمغامره .. ودعوا شوارع المكسيك وناسها الطيبين 
تموا في مطار المكسيك ساعه .. نادوا على طيارتهم .. ركبوا الطياره بحزن .. بعد كم ساعه وصلوا ولاية تكساس نزلوا و بدلوا الطياره .. وطاروا على العاصمه واشنطن .. وصلوا واشنطن وقلوبهم فالمكسيك .. اول ما نزلوا من الطياره سلمان كان يدور بين الوجوه .. فجأه فتح ذراعينه وقال ..
سلمان: حياتي ريما .. 
....



كل الشباب التفتوا على سلمان مستغربين من تكون ريما .. سلمان حضن ريما بكل حب وشوق .. الشباب شافوا ريما باستغراب .. 
فارس " الله عليك يا سلمان .. الحين عرفنا سر حياتك ريما " ..
يوسف " ريما! من تكون ريما .. وليش خالي حاضنها وشوي ويصيح؟! " .. 

سلمان حضن ريما بعد ما انحرم منها كل هالسنين .. ريما كانت تصيح في حضنه .. مسح دموعها وباسها على جبهتها ..
سلمان: فديت دموعج حياتي ..
ريما: بابا وحشتني ..
سلمان: وانتي اكثر يا بابا ..
ريما: لا تتركني مره ثانيه ..
سلمان: اوعدج ما اتركج .. 
سلمان شل ريما ومشى عند وحده كانت اطالعه وتمسح دموعها ..
سلمان: ماعرف كيف اشكرج يا ساره ..
ساره: ولو يا سلمان .. ريما مثل بنتي .. وان شاءالله نشوفكم قريب ..
سلمان مبتسم: ان شاءالله ..
ساره تكون اخت مها زوجة سلمان .. مها مواطنه عربيه تزوجها سلمان في امريكا .. كانت حامل بريما لما سلمان سمع بموت خليفه زوج اخته لولوه .. لما رجع البلاد قال لاخته عنها .. بس طلب منها انها ما تقول لاحد عن شي .. المرحومه اخته وعدته ماتقول لاحد .. وكان سلمان مخطط يجيب مها البلاد بعد ما تربي .. بس صار واعتقلوه .. ومها ما كانت تقدر تسوي شي .. مها توفت وهي تربي .. شافت ريما وحضنتها وتوفت على طول .. ساره اعتنت بريما وما كانت تقدر توصل سلمان كلش .. لما سلمان وسميث وعبدالهادي كانوا يطلعون من السجن اول شي سواه سلمان انه دور على مها زوجته .. لما راح عند ساره اختها .. انصدم لما عرف عن موت مها زوجته .. ولما شاف ريما تعلق فيها وايد .. وريما وايد تشبه سلمان .. خذت شكل سلمان و صفات امها مها .. ريما عمرها 7 سنوات .. ما شافت امها .. وتعلقت بسلمان وايد .. فكانت يوميا تكلمه بعد ما رجع البلاد .. وكل يوم خالتها ساره ترسل لسلمان صور ريما على النت .. وغير توصيات سلمان لسميث .. سميث قام بالواجب .. ماخلى قاصر على ريما .. 
سلمان سلم على ساره و ودعها .. وريما ودعت خالتها واللي كانت ام بالنسبه لها .. راح سلمان عند الشباب اللي كانوا مذهولين باللي يصير .. 
سلمان: يا شباب هاذي ريما ..
يوسف طالعها مبتسم: لو شعرها مو طويل ولابسه تنوره كان قلت انها سلمان مصغر .. 
الكل: هههههه 
ريما انحرجت وحضنت ابوها .. 
سلمان: ريما يوسف يصير عمج ..
ريما ابتسمت ومدت يدها ليوسف .. يوسف قرب منها وباسها على خدها .. تعرفت على باقي الشله ..
سلمان: يلا نادوا على طيارتنا .. 
الشباب: يلا ..
ركبوا الطياره و سلمان كان عايش عالم ثاني بوجود بنته بين احضانه .. كان حنون عليها ويداريها .. ريما كانت فرحانه بوجود ابوها معاها .. يوسف قعد عند خاله وعرف منه قصة ريما وامها مها .. ريما نامت في حضن سلمان من طول الرحله .. 
يوسف: صبرت ونلت يا خالي ..
سلمان: الحمدلله على كل حال .. والله اني ماعرفت طعم النوم .. افكر في زوجتي المرحومه .. ماكنت اعرف انها ربت او لا .. مادري عن علومها .. والله تلتهت ..
يوسف: الله عوضك بريما الجميله .. ماشاءالله عليها ملاك ..
سلمان ابتسم ومسح على راس ريما اللي كانت نايمه في حضنه ..
سلمان: الله يحفظها .. و سميث ماقصر الله يهديه ..
يوسف: والله هالانسان رايته بيضه ..
سلمان: اي والله .. اعتنى فيها وصرف عليها وماخلى عليها قاصر .. 
يوسف: عشان جي انت ما فكرت فالزواج ؟
سلمان: والله يا يوسف شاقولك .. فكرت فالزواج قلت ابي ام حنونه تحب ريما .. وابي زوجه تحن علي انا بعد .. بس قلت اول اجيب ريما عندي واتطمن عليها .. وبعدين اشوف ..
يوسف: الله يكتب لك بنت الحلال ..
سلمان: آمين .. 
يوسف رجع بكرسيه على ورا ونام .. سلمان كان يتأمل ملامح بنته ويتفكر فيها .. 
سلمان " الله على قلبك يا يوسف .. كنت اتخيل فاطمه الحنونه اللي بتعطي ريما الحنان .. وبتعطيني ولو جزء منه بس الله كتبها من نصيبك والحمدلله .. الله يرزقك بالذريه الصالحه يا يوسف" .. بكل هدوء سلمان غمض عيونه ونام وهو حاضن بنته .. 
محمد وفارس طلبوا من المضيفه تجيب لهم شاي احمر .. تموا يسولفون بهدوء ..
محمد: هالسلمان وايد غامض ..
فارس: وايد .. لما كنا فالمكسيك رن جواله والرقم اللي طلع لي فالشاشه كان ( حياتي ريما ) .. انا لما شفت الرقم افتكرت انها حبيبته .. بس انصدمت فالمطار ..
محمد: وليش تتوقع سلمان خش هالسر عن الكل ؟
فارس: مثل ما قلت انت انه غامض .. انت شو تتوقع السبب ؟
محمد: والله يمكن لانه تزوج من غير علم حد .. وتعرف شلون تبهدل هناك .. فماعتقد كان في مجال انه يجيبها معاه اول ما رجع البلاد .. 
فارس: ماعتقد .. سميث جى البلاد ذيك الايام .. كان بإمكانه يجيبها معاه ..
محمد: اي عدل كلامك .. 
فارس: عمري مابفهم هالانسان .. 
محمد: بس بنته نسخه طبق الاصل منه ..
فارس مبتسم: ماشاءالله عليها .. وايد تشبهه .. 
محمد: على قولة يوسف .. لو شعرها مو طويل ومالابسه تنوره كان قلت سلمان مصغر ..
فارس ومحمد: هههههه .. 
المضيفه قدمت لهم الشاي .. شربوا الشاي وكملوا سوالفهم لين وصلوا البلاد .. باقي الشباب ناموا من التعب وطول الرحله .. ريما فتحت عيونها وشافت سلمان اللي نام من التعب وماحس باللي حوله .. قعدت في حضنته وتمت تتأمل ملامحه .. حطت يدها على خده وقعدته ..
ريما: بابا .. بابا ..
سلمان سمع صوت ريما اللي تغلغل في مسامعه بنعومه .. فتح عيونه مبتسم لها ..
سلمان: عيون بابا انتي ..
ريما: بابا يلا wake-up .. يلا قوم ..
سلمان: زين .. بس احنا مانتكلم انجليزي .. احنا عرب صح ..
ريما ابتسمت بخجل: ان شاءالله بابا .. 
سلمان: متى قعدتي من النوم ؟
ريمان: من شوي ..
سلمان: تبين تاكلين شي ؟
ريما: لا بس عطشانه ..
سلمان: زين ما تبين تروحين الحمام ؟
ريما: بلا .. يلا تعال معاي ..
سلمان: ان شاءالله بابا .. 
سلمان تمدد وريما وقفت تأمل ملامح يوسف النايم .. مسكها سلمان من يدها و وداها الحمام .. خلصت ودخل هو بعدها .. رجعوا اماكنهم وطلب لها عصير .. بقى على وصولهم البلاد تقريبا 20 دقيقه .. الشباب قعدوا من النوم وصحصحوا .. حطت الطياره على ارض البلاد بسلام .. الشباب خذوا اغراضهم ونزلوا كل واحد يسحب الثاني معاه من التعب .. سلمان كان طاير من الفرحه بوجود ريما معاه .. خلصوا اجرأت المطار واستلموا شنطهم وراحوا عند بوابة الخروج .. بوفارس وبومحمد وابراهيم كانوا في انتظارهم .. علامات التعجب ارتسمت على ويوهم لما شافوا سلمان شايل ريما .. 
بوفارس " من هالبنت اللي شايلها سلمان؟" ..
بومحمد" معقوله تكون هالبنت بنت سلمان؟ " ..
ابراهيم" سلمان من متى عنده بنت!" .. 
الشباب سلموا على بعض بحب وشوق .. بوفارس استانس لما شاف عياله .. حضن عبدالعزيز وفارس بقوه .. بومحمد كان مشتاق لعياله وكان شوي ويصيح من شوقه لهم .. ابراهيم سلم عليهم وفي باله ملاين الاسئله عن البنت اللي شايلها سلمان .. سلمان سلم على بوفارس وبومحمد ..
سلمان: مستغربين منها ادري ..
بوفارس: من هاذي ؟
بومحمد: بنتك؟
سلمان: مبتسم: اي .. هاذي ريما ..
ريما ارتبكت من نظرات ابراهيم وبوفارس وبومحمد لها .. تعلقت في رقبة سلمان ودفنت ويها في صدره .. 
سلمان: للحين ما خذت عليكم .. الشباب بيقولون لكم .. قصة ريما ..
بومحمد مسح على راس ريما وابتسم لها .. تفرقوا الشباب وكلن توجه لبيته ..
يوسف اتصل بفاطمه يطمنها ..
يوسف بهمس: هلا وغلا ..
فاطمه: حياتي والله .. الحمدلله على السلامه ..
يوسف: الله يسلمج يا قلبي ..
فاطمه: نورت البلاد حبيبي ..
يوسف مبتسم: بوجودج حياتي ..
فاطمه: شو اخبار رحلتكم ؟
يوسف: والله تعب .. الحين بروح وباخذ لي شور وبطب في فراشي على طول ..
فاطمه: يعطيك العافيه حبيبي " يعني ما راح اشوفه اليوم .. فديت قلبه" ..
يوسف: الله يعافيج .. 
تم يوسف يسولف مع فاطمه لين وصلوا البيت ..
المفاجأه الغير متوقعه اللي ما كانت على بال الجوهره وهنادي اللي كانوا ينتظرون اخوهم وخالهم ومشتاقين لهم ابراهيم دخل الحوش وسوا هرن .. هنادي والجوهره طلعوا يركضون يستقبلون الشباب .. هنادي طبت على يوسف وحضنته .. راحت تسلم على خالها و وقفت مكانها مبطله عيونها لما شافت ريما ..
هنادي: من هاذي ؟ خالي تشبهك ..
سلمان مبتسم: هاذي ريما ..
الجوهره بصدمه: بنتك ؟!
سلمان: اي .. 
الجوهره: حليلها .. تعالي فديت قلبج ..
سلمان شاف حنان الجوهره على بنته وصدمة هنادي بريما ..
يوسف: يلا يا جماعه نروح داخل ..
الكل: يلا ..
ريما حبت الجوهره .. دخلوا الصاله وقعدوا كلهم مع بعض .. ريما راحت عند سلمان وقعدت بينه وبين يوسف ..
سلمان: حياتي ريما ..
ريما مبتسمه: نعم بابا ..
سلمان: هاي عميمه هنوده . وأشر عليها .. وهاي عميمة جوجو .. وأشر عليها ..
ريما ابتسمت لهم ونزلت راسها .. 
الجوهره: فديت قلبها تجنن يا خالي .. 
هنادي مبتسمه: بس خالي نسخه منك ..
سلمان حضن ريما: الكل يقول ..
ابراهيم: زين انا استأذن يا جماعه .. اخليكم تاخذون راحتكم ..
سلمان: اقعد يا ريال ..
ابراهيم: بخلص لي كم شغله .. وبمر فالليل على الجوهره ..
سلمان: ما تشوف شر .. 
الجوهره: بوصلك عند الباب ..
ابراهيم: بارك الله فيج ..
طلعوا ابراهيم والجوهره .. وهنادي فصخت عبايتها وقربت من خالها واخوها ..
هنادي: ها يالصيع شسويتوا هناك ؟
يوسف: هههههه ..
سلمان: شفت يا بوخليفه طلعنا صيع ..
يوسف: الله يسلمك من الحره اللي فيهم قالوا عنا صيع ..
هنادي: خفوا علينا .. شمنه باحتر ..
سلمان: مممممم ..
ريما: بابا .. am haungry .. جوعانه ..
سلمان: شقلنا احنا ؟
ريما نزلت راسها باحراج ..
ريما: آسفه ..
سلمان مبتسم: شسويتوا لنا اكل يا بنيات ؟
الجوهره وهي داخله عليهم: كل مالذ وطاب ..
سلمان: جزاكم الله خير .. 
يوسف: يلا جهزوا فديتكم .. باموت من الجوع ..
هنادي: ما كلتوا فالطياره ؟
يوسف: مو وايد .. تعرفين اكل البيت ما ينعاف ..
هنادي: زين بعد اعترفتوا ..
الكل: ههههههه ..
.............................



راحوا البنات يجهزون الاكل وخذوا معاهم ريما اللي حبيتهم وخذت عليهم بسرعه .. كانت مستانسه وهي تجهز الصحون والاكواب .. حبت الجو اللي عاشته في بيت ابوها .. واول يوم لها بينهم مر عليها حلو .. تجمعوا كلهم على العشى .. ريما كانت لازقه في سلمان وتاكل مثل اللي ياكله .. 


بوفارس كان فالسياره مع عياله وقالوا له قصة سلمان وبنته ريما .. 
بوفارس: الله عليه هالانسان .. والله انه صبر ونال ..
فارس: ماشاءالله عليها تشبهه وايد ..
بوفارس: وايد .. الله يحفظها .. 
عبدالعزيز: عقبال ما نشوف انتاجك بونايف ..
فارس ابتسم: ان شاءالله .. 
بوفارس بوناسه: خلاص عزمت ..
فارس: اي ..
بوفارس: من تكون سعيدة الحظ ؟
فارس وعبدالعزيز: ههههههه ..
فارس: قريب بتعرفون .. اخبار امي وخواتي ؟
بوفارس: احلى اللي يغير الموضوع ..
الكل: ههههههه 
وصلوا البيت وام فارس استقبلت عيالها بالاحضان .. الشباب سلموا على امهم وخواتهم وقعدوا ياخذون اخبار بعض .. في بيت بومحمد كان استقبال ام محمد غير .. حضنت عيالها الاربعه بدموع الشوق والفرح .. ساره كانت في الغرفه تنتظر محمد مشتاقه له .. محمد تم يلاعب عياله بحنان وشوق .. راح فوق عند زوجته .. وهو رايح الغرفه كان متضايق وماله خاطر يروح ..
محمد " مالي خاطر والله .. بس مجبور اجامل " .. 
دخل الغرفه واستقبلته ساره بابتسامه حلوه على ويها .. محمد ابتسم مغصوب .. قربت منه ساره وحضنته .. باسها على خدها وطلب منها تجهز له ملابسه عشان ياخذ له شور .. ساره ما كانت تعرف شو في قلب محمد .. ومحمد كان يحاول انه ما يبين لها شي .. خذ له شور ونزل معاها تحت عند الاهل .. تعشوا وتموا يسولفون عن مغامراتهم في المكسيك .. محمد قام عنهم واتصل بفارس .. كان وايد متضايق .. فارس كان غرقان فالحب مع مناف .. 
فارس: حيايته وقلبه وعمره وكل شي انتي ..
مناف: فديت قلبك حبيبي .. وحشتني موت .. الحين احس بالامان 
فارس: فديت قلبج والله .. 
مناف: شكلك تعبان ؟
فارس: اي والله تعبان حدي .. مب قادر اتحرك ..
مناف: فديت روحك والله ..
فارس: تعرفين شو يبيلي الحين ؟
مناف: شنو ؟
فارس: يبيلي مساج من ايدينج الناعمات ..
مناف انحرجت وماردت عليه .. 
فارس: يا قلبه ..
مناف: هلا حبيبي ..
فارس: خلاص قريب بدخل من الباب وبخطفج من بيتكم .. 
مناف: فديت روحك يا فارس .. الله لا يحرمني منك .. 
فارس: تدرين .. قبل السفر شريت لنا شقه صغيرونه على قدنا .. هالشقه بتجمعنا مع بعض ان شاءالله .. 
مناف " فديت روحك يا فارس .. احبك احبك احبك " ..
فارس: ولد عمي يقولي ذاك اليوم انه بيأثث لي الشقه كامله .. ذوقه وايد حلو في الاثاث وعنده افكار حلوه .. انا وافقت بشرط ان محد بيختار غرفة النوم غيرج انتي .. 
مناف طارت من الفرحه على كلام فارس .. محمد كان متصل على الخط الثاني ..
فارس: حياتي لحظه شوي عندي خط ثاني ..
مناف: زين حبيبي ..
رد على محمد ..
فارس: هلا والله .. بسرعه اشتقت لي ..
محمد: ههههه .. تكلمها ؟
فارس: اي نعم الشيخ .. عندك اي اعتراض ..
محمد: ههههه . هدئ من روعك يا رجل .. 
فارس ومحمد: ههههههه ..
محمد: فروس متضايق وابي اتكلم ..
فارس: عسى ماشر حمودي ؟
محمد: فروس فيني هم والله العظيم مب عارف شو اسوي ..
فارس: زين امرك البيت ؟
محمد: انا بمرك وبنطلع ..
فارس: زين انتظرك يبه ..
محمد: سلااام .. 
فارس: الله وياك ..
سكر فارس من محمد وهو يحاتيه ويفكر فيه ..
فارس " شو فيه حمود؟ شو اللي مضايقه هالكثر؟ " .. رجع لمناف على الخط الثاني ..
فارس: هلا حياتي ..
مناف: مشغول حبيبي ؟
فارس: لو مشغول افضي عمري لج ..
مناف: فديت قلبك .. 
فارس: شو اخبار فيصل وعبود ؟
مناف: الحمدلله بخير .. اشتركوا في النادي الصيفي .. وكل يوم يروحون الصبح ..
فارس: حلو .. يقضون وقتهم ..
مناف: اي والله .. بدل الملل والهياته في الفريج .. 
فارس: زين يا قلبه بكره بامرج البيت ..
مناف عقدت حواجبها: البيت!
فارس: اي .. باعطيج اغراض ..
مناف: حبيبي ما كان له داعي ..
فارس: فديت روحج .. انا طول الرحله افكر فيج .. كل ماشوف شي .. اقول يناسبج 
مناف: فديت روحك ما تقصر حبيبي ..
فارس: ايه عليج والله .. ودي اخذ لج الدنيا كلها يا قلبه انتي ..
مناف: انت دنيتي كلها يا فارس ..
فارس بصوت عالي: فديت مناف ياناس .. 
مناف تمت تضحك على فارس .. تم يسولف معاها شوي وبعدين استأذن منها عشان محمد ولد عمه كان ينتظره فالحوش .. اول ما محمد دخل الحوش شاف سيارة يوسف .. حس ان همه زاد ..
محمد " يا حظك يا يوسف .. ليتني مكانك.." 
فاطمه تفاجأت بيوسف .. استقبلته بكل شوق .. دخلوا الميلس وحضنها يوسف بكل شوق وحنان ..
يوسف: وحشتيني يا اغلى انسانه على قلبي ..
فاطمه وهي تصيح: فديت قلبك .. مشتاقه لك يا يوسف ..
يوسف يمسح دموعها: فديت عيونج ودموعج .. 
قعدوا مواجهين بعض وكلن يتأمل ملامح الثاني ..
فاطمه ابتسمت و غمضت عيونها تتحسس ويه يوسف ..
يوسف: فديت لمساتج .. وباس يدها ..
فاطمه: ايه عليك يا يوسف .. والله وحشتني موت ..
يوسف: انتي اكثر ..
فاطمه ابتسمت بدلع: بس شو هالمفاجأه الحلوه .. فقدت الامل اني اشوفك اليوم ..
يوسف: وانا اقدر ما شوفج يا حياتي .. 
فاطمه: فديت روحك والله .. بس مبين عليك التعب ..
يوسف يستعبط: زين انام عندكم اليوم .. احس اني ماقدر اروح البيت ..
فاطمه: فديت روحك والله .. 
يوسف قرب من فاطمه ومسك يدها ..
يوسف: حياتي ..
فاطمه: هلا حبيبي ..
يوسف: شرايج تجهزين نفسج خلال اسبوعين ونسافر بلا عرس وسوالف طويله مالها اول ولا تالي ..
فاطمه: مممممم .. حبيبي امنيتي اني انزف لك بالفستان الابيض ..
يوسف: فديت كل امنياتح والله .. حاضرين لج الشيخه ..
فاطمه بدلع: هالكثر متوله علي ..
يوسف: ابيج اليوم قبل بكره ..
فاطمه: حياتي انته ..
حضنها يوسف بقوه لصدره .. 
فاطمه: حبيبي اليوم سويت شاي بالمرميه وايد حلو ..
يوسف: فديت ايدينج الحلوت والله .. يلا ذوقيني شغل يدج حياتي ..
فاطمه مبتسمه: من عيوني الثنتين .. 
طلعت من الميلس راحت تجيب الشاي .. وهي رايحه صوب المطبخ شافت فارس طالع ..
فاطمه: وين رايح اخوي ؟
فارس: بروح مع محمد ولد عمي ..
فاطمه باستغراب: وين رايحين .. توكم راجعين من السفر فديتك ..
فارس مبتسم: عندنا شوية شغل الغاليه ..
فاطمه: اهااا ..
فارس: ريلج فالميلس ؟
فاطمه: اي ..
فارس: خل اروح العوزه شوي ..
فاطمه ضحكت على اخوها وهي رايحه المطبخ .. فارس دخل سلم على يوسف ولعوزه شوي .. طلع وراح عند محمد ولد عمه .. ركب السياره وعيونه على محمد الحزين .. 
فارس: هلا حمودي ..
محمد: هلا والله فروس ..
فارس: حرك يلا ..
محمد: ان شاءالله .. 
فارس: وين تبي نقعد ؟
محمد: شو رايك نروح القهوه ؟
فارس: لا حالتك وايد صعبه .. خل نروح البحر ..
محمد: زين ..
طول الطريق ومحمد كان ساكت .. فارس احترم هدوء محمد وتم ساكت لين وصلوا البحر .. صف السياره ونزلوا يتمشون ..
محمد: فارس .. 
فارس: هلا والله ..
محمد: حياتي صارت جحيم ..
فارس: ليش ؟
محمد: احس نفسي مب طايق زوجتي ..
فارس عقد حواجبه: ليش حمودي ؟ شو صار بينكم بعد ؟
محمد: من بعد ما رجعنا من المانيا .. وديتها بيت اهلها خليت اليهال معاها .. كلمني ابوي وقالي عشانك وعشان اليهال .. وهي لازم تشوف منك الزين وبتقدرك .. ومن هالكلام يا فروس ..
فارس: حلو الكلام ..
محمد: رجعتها البيت .. بس يا فروس لما رحت لها البيت حسيت اني مالي خاطر اشوفها .. ولا حتى اتكلم معاها .. بس رحت مجبور .. فروس انا حاس بالذنب .. يوم رحت اراضيها ما قلت لها ولا كلمه حلوه .. كنت جاف معاها .. وهي على نيتها المسيكنه .. كانت تتغزل فيني وتسمعني كلام حلو .. فروس تخيل لما رجعت البيت ورحت لها الغرفه .. كانت متعدله لي ومتكشخه وتنتظرني بشوق .. فروس بالعافيه جابلتها .. ونزلنا تحت عند اهلي .. الحين شردت من البيت .. آآه يا فارس .. ماقدر اعيش جي .. هي معوره قلبي .. بس في نفس الوقت ماقدر اجابلها ..
فارس: محمد اذكر ربك ولاتخلي الشيطان يلعب فيك .. خل عنك المجاملات .. اقعد معاها ناقشها حاول انك تقولها اللي في خاطرك .. وانت خذ مافي خاطرها .. 
محمد: ماقدر .. والله للحين ماقدر انسى شكلها لما ركبت معاي السياره وهي فرحانه ان بنرجع البيت .. تدري يا فارس شو سويت ..
فارس: شو ؟
محمد: اول ما رجعنا حطيت اليهال في اسرتهم و رحت الفراش سويت نفسي نايم .. عورت قلبي يوم قربت مني وهي تشيك علي .. لمستني وانا بينت لها اني في نوم عميق .. غطتني ونامت جنبي .. والله ما كنت طايق قربها ..
فارس: تعوذ من ابليس يا محمد .. هالمشاكل لازم تصير بينك وبين زوجتك .. مافي احد مرتاح .. لازم تصبر عليها وهي بعد بتصبر عليك .. هي تحبك واكيد تتغلى عليك يا محمد .. ماعتقد انها بتخسرك وفي ذمتكم اثنين .. 
محمد: والله مادري شو اقولك يا فارس .. 
فارس: لا تقولي .. انت لازم تغير مافي داخلك .. لاتفكر في غيرها .. هي شريكت حياتك .. كلن يشوف حياته .. انت متزوج ملتزم بزوجه وعيال .. حمود مرتك الحين حامل .. فكر فاللي جاي بالطريق ..
محمد يتنهد: آآه .. والله اني افكر فيهم .. بس قلبي ماعاد لها ..
فارس بحده: غيرها راحوا يا محمد .. لهم حياتهم .. لا تتعلق بوهم .. لاتعشم نفسك عشان افكار انحطت في بالك .. اتركك غيرك يعيشون حياتهم .. ولو تعزهم صج .. لا تفكر فيهم ..
محمد " محد فاهمني الا انت يا فروس " ..
محمد: والله اني اتمنى لهم الخير ..
فارس: شيلهم من بالك يا محمد .. 
محمد سكت ولارد على فارس .. تموا يتمشون على السيف .. محمد تم يفكر في كلام فارس .. وفارس تم يفكر في كلام محمد .. 
محمد " فاطمه خذت قلبي يا فارس .. شلون تبيني انساها .. بس كلام فارس صح .. ساره عيشتني حب فاطمه "
فارس " ليش يا محمد تسوي بنفسك واهلك جي ؟ .. خل غيرك يعيش حياته .. انت ملتزم بزوجه وعيال .. وهالخلافات لازم بتصير في حياة كل ريال ومرته .. لذة الحياة بالمشاكل .. شلون الواحد يتعلم من من الدنيا .. لا تستلم يا محمد .. الله يهديك " .. 
تموا يتمشون على السيف وهم ساكتين .. 
محمد: فروس خل نقعد شوي ..
فارس: ان شاءالله .. 
محمد: والله تعبان تعبان .. 
فارس: ممممممم .. قبل ما نسافر المكسيك .. الوالد اقترح علينا نروح مكه .. 
محمد مبتسم: خوش راي ..
فارس: قبل المدارس والدوامات خل نروح ..
محمد: خل نروح نتعبد ونستغفر بنا ..
فارس: نشوف الاهل ونرتب امورنا ..
محمد: بأذن الله .. 
فارس: لازم تاخذ زوجتك معاك .. واحجزوا لكم غرفة بروحكم .. لازم تكونون قراب من بعض .. صارحها وخذ مافي خاطرها ..
محمد: ان شاءالله .. 
فارس: عيالك خلهم هني عند اهلها ..
محمد: لا ماستغنى عنهم ..
فارس: حمود لا تتعذر .. يعني يوم سافرنا المكسيك مافتكرت فيهم ولا فيها ..
محمد نزل راسه منحرج .. 
فارس: خلهم فالبلاد وانت و زوجتك تفاهم وحطوا النقاط على الحروف .. لا تتسرع و وازن الامور عدل ..
محمد: ان شاءالله .. 
تموا فتره ساكتين يتأملون ضوء القمر المنعكس على امواج البحر الهاديه .. كانت الساعه 12 ونص لما محمد شاف الوقت في ساعته ..
محمد: جوالك معاك ؟
فارس: لا خليته بالسياره ..
محمد: يلا تأخرنا .. 
فارس: زين يلا .. بس ليش سألت عن الجوال ؟
محمد: يمكن المدام تتصلك ..
فارس ومحمد: هههههههه ..
فارس: ما بتتصل ..
محمد: يا واثق .. زين ليش يعني ما راح تتصل ؟ 
فارس: لاني قلت لها مشغول .. 
محمد: اي ي ي .. 
فارس: بكره نورح نأثث ؟
محمد: حاضرين لك الغالي ..
فارس: حلو حلو ..
محمد: حلو على قلبي ..
فارس: لا قلبي ..
محمد: ولا تزعل .. بس على قلبي .. وانت اقلب ويهك .. 
محمد وفارس: ههههههه ..
رجعوا متجهين لبيت بوفارس .. نزل فارس بيتهم وكانت سيارة يوسف موجوده فالحوش .. محمد كان يشوف السياره بحسره ..
محمد " والله ليتني مكانك يا يوسف .. ليتني مكانك " ..
فارس سلم على محمد ونزل .. طلع محمد اتجه لبيتهم وهو مغصوب .. دخل الحوش وراح غرفته .. شاف ان زوجته نايمه .. حس بالراحه .. بدل ملابسه وراح الصاله .. تم يقلب قنوات التلفزيون لين نام على الكرسي .. ساره وعت من نومها على الساعه 2 ونص .. استغربت انها ما لقت محمد فالفراش .. طلعت من الغرفه وراحت الصاله لقته نايم على الكرسي بعمق .. جابت لحاف وغطته .. باسته على جبهته ومسحت على راسه .. رجعت الغرفه ونامت .. 
...............................




يوم جديد بنسماته وعبيره يطل عليهم .. مريم فتحت عيونها وابتسامة تفائل علت شفاها النديه .. التفت على خالد اللي كان نايم .. قربت منه وباسته على خده .. غطته وراحت تاخذ شور .. خلصت من الشور اللي عطاها نشاط .. قعدت خالد من النوم .. 
مريم: خالد حبيبي ..
خالد: هممممم ..
مريم: قوم فديتك ..
خالد: الساعه كم ؟
مريم: الساعه 7 ونص ..
خالد: تو الناس .. قعديني الساعه 8 ..
مريم مبتسمه: ان شاءالله .. 
طلعت من الغرفه ونزلت تحت عند مرت عمها .. لقتها قاعده بروحها .. تشرب حليب وتقرى الجريده .. 
مريم: السلام عليكم ..
ام محمد مبتسمه: عليكم السلام .. هلا والله بنتي ..
مريم: شحالج عمتي ؟
ام محمد: الحمدلله .. 
مريم: عيل وين الباقي ؟
ام محمد: البنات نايمين .. والشباب اللي فيهم للحين نايم واللي طلع ..
مريم: حليلهم ..
ام محمد: يمه اصب لج شاي ولا حليب ؟
مريم: انا بقوم اصب لي ..
دخلت عليهم ساره وعيالها وراها .. ركضوا عند يدتهم وطبوا في حضنها .. 
ساره: السلام عليكم ..
ام محمد ومريم: وعليكم السلام ..
ام محمد: هلا يمه ساره ..
ساره باست راس ام محمد وقعدت جنبها ..
ساره: شحالج عمتي ..
ام محمد: الحمدلله طيبه .. 
ساره: مرايم فديتج صبي لي معاج شاي ..
مريم: ان شاءالله .. 
ام محمد: يلا تريقوا بناتي ..
مريم: يكفيني الحليب عمتي ..
ساره: انا ترقت مع محمد .. 
ام محمد: بالعافيه .. 
قعدوا ثلاثتهم مع بعض والتوأم كانوا يلعبون حولهم .. مريم راحت تقعد خالد على الساعه 8 .. دخلت عليه ومالقته في فراشه ..
مريم " فديته قعد بروحه " .. فتحت الكبت وجهزت له ملابسه .. طلعت له ثوبه والغتره والقحفيه .. نزلت تحت تجيب الفحم عشان تبخر خالد .. طلع من الحمام وشاف ملابسه مجهزه على الكرسي .. سمع حس مريم وهي جايه الغرفه .. انخش ورا الباب وترك باب الحمام مفتوح .. دخلت مريم ومالقت خالد ..
مريم: خالد .. خالد .. يه وين راح .. دخلت الحمام وشافته فاضي .. وقف خالد وراها وطوقها بايدينه المبلله .. 
خالد: صباح الحب يا حبي ..
مريم مبتسمه: صباحك عسل ..
خالد: فديت رحيتج والله ..
مريم ابتعدت عنه: يلا حبيبي بدل عشان ما تتأخر ..
خالد مبتسم: حاضرين مدام .. 
مريم: هههههه .. شو مدام ..
خالد: كيفي .. 
مريم وخالد: هههههه .. 
خالد لبس وكشخ ومريم حطت البخر تحته عشان تبخيره .. عطرته وباسته على خده ..
مريم: فديت روحك يا خالد .. الله يوفقك ..
خالد مبتسم: فديت روحج يالغاليه .. 
مريم سمعت صوت ياهل والتفت صوب الباب .. عقدت حواجبها وصدت .. 
خالد: شو فيج ؟
مريم: كأني سمعت صوت ياهل ؟ 
خالد: يمكن عيال محمد اخوي ..
مريم: يمكن .. 
خالد عدل غترته ونزل مع مريم تحت .. سلم على امه ومريم صبت له شاي خذه معاه وهو طالع .. مريم راحت ترتب غرفتها .. فتحت الدريشه تغلغلت اشعة الشمس داخل الغرفه نقت جو الغرفه .. رتبت السرير وسمعت حد يدخل الغرفه .. راحت صوب الباب وما لقت حد .. طلعت عند باب الغرفه التفتت يمين ويسار ومالقت حد .. استغربت ورجعت الغرفه .. وهي مندمجه في ترتيب الغرفه سمعت صوت الماي فالحمام .. راحت الحمام تشيك .. مالقت شي .. شيكت على ولف الماي كان مسكر .. استغربت وحست برعشه في جسمها .. سكرت باب الحمام واتصلت بخالد على طول .. 
خالد: هلا حبيبتي .. 
مريم: خالد ..
خالد: شو فيج ؟ 
مريم: خالد في شي غريب فالغرفه ..
خالد عقد حواجبه: شي غريب ؟! مثل شو ؟
مريم: وانا ارتب سمعت صوت الماي بالحمام .. ولما رحت اشيك مالقيت شي ..
خالد: لا حبيبتي يمكن يتهيء لج .. تعوذي من ابليس .. روحي تحت عند امي ..
مريم بخوف: ان شاءالله .. 
خالد حس بخوفها: زين باجي البيت اشيك بنفسي ..
مريم بتردد: لا خالد ماله داعي ..
خالد: حياتي انتي ابي اطمنج ..
مريم: لا مو مشكله الحين بنزل تحت ..
خالد: زين لا تروحين الغرفه لين ارجع من الدوام .. مو مطول اليوم ..
مريم: زين حبيبي ..
سكرت من خالد وهي تتلفت حواليها .. تذكرت سالفة خالد مع الجنيه ..
مريم " هاي اللي انا خايفه منه " .. 
طلعت من الغرفه وراحت تحت عند عمتها .. خالد تم يفكر في مريم ويحاتيها .. خلص شغله بسرعه وراح البيت .. اول ما دخل الصاله شاف مريم قاعده بروحها .. التفت عليه مبتسمه ..
مريم: هلا والله 
خالد مبتسم: شو اخبارج ؟ 
مريم: الحمدلله .. 
خالد مسك يدها وابتسم ..
خالد: يلا نروح فوق ..
مريم: زين .. 
طلعوا ثنينهم الغرفه ومريم كانت تتباطئ في مشيتها .. خالد كان حاس فيها .. فتح باب الغرفه وكانت الغرفه عاديه ما فيها شي .. مريم تطمنت بوجود خالد جنبها .. راحت صوب الكبت وطلعت له ملابس البيت وخذت ثوبه وغترته وعلقتهم .. 
خالد: شو مسويه لنا غدا اليوم يا مدام ؟
مريم مبتسمه: مممممم .. مسوين لكم دجاج مشوي ..
خالد: افا .. وانا قلت باكل من هالايدين الحلوات ..
مريم بدلع: عاد خالد .. 
خالد حضنها بقوه: فديت دلوعتي والله .. 
مريم همست في اذنه: احبك يا خالد ..
خالد مبتسم: وانا اموت فيج ..
مريم: زين اجيب لك الغدا هني .. لان محد موجود ..
خالد: ممممم .. الساعه كم الحين ؟
مريم: الساعه 12 ونص ..
خالد: بدري على ما الكل يجتمع ..
مريم: تبي اجيب لك الغدا عشان تقيل وترتاح شوي ..
خالد: زين ..
مريم: من عيوني ..
خالد: فديت عيونج والله ..
مريم ابتسمت لخالد وهي طالعه .. خالد حذف نفسه على السرير وتم يفكر في مريم 
خالد " الله يستر جان ما تطلع لها .. فديت قلبها مريم الرقيقه " .. 
مريم جابت الاكل وخالد تغدا .. قيل عشان يرجع الشركه العصر .. 
فارس كان يسولف مع مناف .. 
فارس: يا قلبه ..
مناف: هلا حبيبي ..
فارس: وين سرحتي ؟
مناف: ولا مكان ..
فارس: مممممم .. شو اللي تفكرين فيه ؟
مناف: فيك ..
فارس: اموت انا في كلامج ..
مناف انحرجت وسكتت .. 
فارس: زين حياتي امرج اليوم ..
مناف: ممممم .. متى عاد ؟
فارس: الساعه 10 يناسبج ؟
مناف: مممممم .. خلها 11 احسن ..
فارس: حاضرين لج الغاليه .. كم مناف عندي انا ..
مناف: فديت روحك يا فارس .. 
تموا ساكتين فتره .. 
مناف: زين فارس ..
فارس: يا لبيه ..
مناف: فديتك .. شسويتوا في المكسيك .. قولي مغامراتكم ؟
فارس: طال عمرج تونسنا وناسه مابعدها .. والناس هناك كانوا وايد طيبين .. اغلبهم بسطاء من اهالي القرى ..
مناف: زين ..
فارس: ضيفونا وماقصروا .. مره كلنا عند وحده عجوز .. مسكينه ضروسها مكسره ولما تتكلم اللي معانا بالعافيه كان يفهم لها .. فكانت تقول شي وتأشر على حلجها .. وهو يهز راسه ويقول اوكي .. قلنا له شو تقولك .. قالنا انها بتسوي اكل .. قلنا حلو بناكل .. 
مناف مبتسمه: زين ..
فارس: وكل شوي كانت تأشر على حلجها واحنا كلنا نهز روسنا ونقول اوكي .. المهم راحت تجهز لنا الاكل .. بعد ما خلصت نادتها على غرفة الطعام .. رحنا وكل منها يتشهى الاكل لان ريحته طيبه .. قعدنا وجابت كراسي زود ماشاءالله كان فوق ال6 اشخاص .. المهم قعدنا واستعدينا للاكل .. اخوي حط اللقمه في حلجه واشوف ويهه احمر وكان يطالعنا وشوي وينفجر .. المهم انا و ولد عمي حطينا اول لقمه في حلوجنا الا ولد عمي يقول حار حار .. وتم متحرقص .. شرب كوب الماي كامل .. وكل منا تحرقص من حرورة الاكل .. 
مناف: ههههه ..
فارس: اقولج ما تم فلفل فالمكسيك ما حطته .. 
مناف: شدعوه .. ههههه 
فارس: بس ذوقيه انتي .. والله يطلع الدخان من راسج .. 
مناف: ههههه ..
فارس: بعد هالحروقه اللي صادتنا .. كلنا افترينا على السلطات وكلناها .. 
مناف: هههههه .. حليلكم والله ..
فارس: بس يوم ما ينسي .. تحرقصنا صح .. تلهلبت السنتنا .. ما كلت شي كل ذاك اليوم
مناف: ليش ؟
مناف: لساني ماحس فيه تخدر ..
مناف: سمالله عليك حبيبي ..
فارس: ايه عليج لي قلتي حبيبي .. 
مناف استحت وما ردت .. 
فارس: حبيبتي ..
مناف: هلا .. 
فارس: ماقدر اصبر اكثر ..
مناف: عن ايش ؟
فارس: عنج يا قلبه .. قريب بكلم اهلي .. واستعدي بيمرون عليكم ..
مناف انحرجت وفي نفس الوقت كانت طايره من الفرحه .. 
مناف " فديت قلبك يا فارس " .. 
فارس: ان شاءالله بتحبين اهلي .. عندي 3 خوات يجنون .. ثنتين فالجامعه و وحده تدرس رايحه ثاني ثانوي .. عندي اخوي الصغير يجنن حجمه يضحك ..
مناف: هههههه .. شلون بعد حجمه يضحك ؟
فارس: ههههههه . عمره 9 سنوات ولو تشوفينه تقولين عمره 6 سنوات .. صغيرون ..
مناف: حليله .. الله يحفظه ..
فارس: وعندي اخو اصغر من يدرس بالجامعه .. 
مناف: يعني انتوا 3 اولاد و 3 بنات ؟
فارس: عليج نور .. وانا بكر امي وابوي ..
مناف: فديتك انته ..
فارس: باموت يا ناس على الغزل .. 
مناف بدلع: فارس ..
فارس: يا قلب فارس انتي .. زين تبين تقعدين بيت اهلي ولا نجهز الشقه ونروح هناك على طول ..
مناف بخجل: مادري ..
فارس: اموت فالحياويه والله .. 
مناف " والله احبك يا فارس .. الله لا يحرمني منك " .. 
فارس: زين عيل اول ما يستوي الكلام بين الحريم على طول بامرج وبنروح نختار اثاث غرفة النوم ..
مناف: ان شاءالله فديتك ..
فارس: و كل يوم بمر عليج عشان اشوف ويهج الحلو ..
مناف عضت شفتها: فديت قلبك يا فارس .. 
تم فارس يسولف مع مناف ويقولها شو بيسوي بعد ما يملج بها .. مر يومين على هالاحداث .. فارس راح عند امه عشان يكلمها بموضوع مناف .. 
.....................



باقي من الوقت لي عندك ربع ساعه .. واروح واغيب عنك طول الايامِ " .. 
كانت الساعه 10 الصبح .. فارس دخل البيت ولقى امه قاعده تقرى الجريده .. سلم عليها وقعد جنبها .. ام فارس استغربت دخول فارس البيت هالوقت .. 
ام فارس مبتسمه: فديت هالويه المنور والله ..
فارس: الله يحيج الغاليه ..
ام فارس: شعندك طالع هالحزه يبه ؟
فارس: جاي اتكلم معاج ..
ام فارس بوناسه " فديت قلبك يا فارس ..الله يريح قلبك " .. 
ام فارس: قول ابوي ..
فارس رطب شفايفه وتنفس بعمق ..
فارس: الغاليه انا قررت اكمل نص ديني ..
ام فارس بفرح: يعل الله يكملك بعقلك .. قول آمين ..
فارس مبتسم: آمين .. وباس راس امه ..
ام فارس مبتسمه: زين يبه .. قولي شو مواصفات البنت اللي تبي نخطبها لك ..
فارس بلع ريقه بصعوبه ..
فارس: ممممم .. يمه انا .. انا ..
ام فارس: انت شو يبه .. قول ..
فارس: انا في بالي وحده ..
ام فارس مبتسمه: فديت قلبه ولدي الغالي .. زين ما قلت لي من تكون هالبنت اللي امها داعيه لها ..
فارس: هههههه .. شدعوه انا فارس .. 
ام فارس: والنعم يا فارس .. والله البنت اللي بتوافق عليك اشهد ان الله موفقها ..
فارس: تسلمين لي الغاليه .. 
ام فارس: زين ما قلت لي من بنته ؟
فارس: ممممممم .. والله شفتها وعجبتني البنت ..
ام فارس عقدت حواجبها: فارس وين شايفها ؟
فارس: تذكرين يوم ترقد الجسمي ؟
ام فارس: اي يبه ..
فارس: شفتها فالمستشفى .. وعجبتني بصراحه .. جمال واخلاق ..
ام فارس: زين من ابوها ومن امها ؟ من خوالها وعمامها ؟
فارس: ماعرف يمه .. بس البنت دشت راسي وابيها ..
ام فارس: احم .. فارس انت تكلمها ؟
فارس: اكلمها ؟ قصدج تلفون ؟
ام فارس: اي ..
فارس: لا ماكلمها ..
ام فارس: زين ما تعرف من تكون ومن اهلها .. يبه لازم نسأل عنها ..
فارس: انا بجيب لكم اسمها الكامل وانتوا سألوا عنها على راحتكم ..
ام فارس بشك: فارس انت تعرفها ؟
فارس: لا يمه .. قلت لج ماعرفها .. 
ام فارس تمت اطالع فارس بشك .. فارس توتر وتم يفرك ايدينه ببعض .. 
ام فارس: زين جيب لنا اسم البنت خل نسأل عنها .. وبعدين من وين بتجيب اسمها ؟
فارس بقلق: يمه .. احنا ريايل ولي بغينا الشي بنوصله ..
ام فارس: اي ي ي .. زين ..
فارس: لاتقولين لاحد كلش .. 
ام فارس: ابوك لازم يدري ..
فارس: اي مو مشكله .. بس انا اقصد خواتي ولا عمتي ..
ام فارس: ليش يبه .. خل يفرحون ..
فارس: اول سألي عن البنت وبعدين بنقولهم ..
ام فارس: يه .. ماعندك سالفه .. لازم ابلغ يدتك وعمتك على الاقل ..
فارس: زين .. بس لاتجيبين طاري لمرت عمي ولا عمي ..
ام فارس مستغربه: ليش ؟
فارس: يمه لا تقولين وبس ..
ام فارس: زين زين .. حشى كلتنا ..
فارس: هههههه .. 
ام فارس: زين قولي يبه ..
فارس: شو اقولج الغاليه .. آمريني ..
ام فارس: البنت حلوه ؟
فارس: قمر 14 .. 
ام فارس: حليلك يا فارس .. زين تحسها شايفه خير ونعمه ؟
فارس " هااا .. هاي اللي كنت خايف منه " ..
فارس: مادري يمه .. انا بس شفتها .. شلون بعد نعرف ان الواحد شايف خير من نشوفه ؟
ام فارس: ما عليك من هالكلام .. احنا بنسأل ..
فارس: يمه ترا البنت انا شاريها .. لو من تكون ..
ام فارس " والله شكلك شايف لك شوف اي فارس .. الله يستر منك بس " .. 
ام فارس: يصير خير ان شاءالله .. 
فارس: زين عيل اترخص انا ..
ام فارس: وين يبه ؟
فارس: برجع الشركه اكمل شغلي ..
ام فارس مبتسمه: الله يوفقك وين ما تخطي يا يبه .. 
فارس باس امه .. سلم عليها وطلع من البيت وهو فرحان بس متوتر شوي .. اتصل بمحمد يبشره بالخبر الحلو ..
محمد: حياتي ..
فارس: يا قلبي ..
محمد: هلاو الله بالهصوت ..
فارس: ماقدر استحمل بعدك عني .. انت وين ؟
محمد: والله فالدوام .. 
فارس: اطله يا عيوني .. مشتاق لك موت ..
محمد: واااي عليك ماقدر استحمل .. اجيك طيران الحين ..
محمد وفارس: هههههههه .. 
فارس: شلونك ولد العم ؟
محمد: الحمدلله .. اعلومك ؟
فارس: تمام تمام تمام ..
محمد: وليش تمام ثلاث مرات ؟
فارس: احم احم ..
محمد: لا تقول ..
فارس: توني طالع من عندها ..
محمد بوناسه: وااااااو .. زين شلون كانت ردة فعلها ..
فارس: بغت اطير من الوناسه .. فديتها وايد استانست ..
محمد: كووووول والله .. زين انت وينك الحين ؟
فارس: طالع من البيت بروح الشركه .. مرني المكتب ..
محمد: حاضرين الغالي .. 
فارس: سلامي عليك .. الدوام عندك خرابيط ..
محمد: لو سمحت احترم نفسك .. انا مضبط مديري ..
فارس: حلاه عليك والله .. 
محمد: عيل شلون عيل .. 
فارس: شغل عدل ..
محمد: اعجبك ..
فارس: تعجبني بس مو وايد ..
محمد: رح لوع الله جبدك بس .. خلني اطلع واجي اجابل ويهك ..
فارس: غصبن عنك ..
محمد: صدقني مجبور ..
فارس ومحمد: ههههههه ..
محمد: يلا الغالي القاك قريب ..
فارس: انتظرك حبيبي .. 
سكر محمد وهو فرحان للخبريه اللي سمعها من فارس .. طلع من الدوام وراح عنده .. 
ريما بنت سلمان خذت على الكل بسرعه فالبيت .. وخاصه الجوهره .. 
ريما: عميمه جوجو ..
الجوهره: هلا حبيبتي ..
ريما: ليش بابا بالليل يطلع اصوات ؟
الجوهره عقدت حواجبها: اصوات ؟ شلون ؟
ريما: يعني كأنه يصيح .. اخاف يعوره شي مسكين 
الجوهره " آيه عليك يا خالي .. يون من الهم اللي فيه .. الله يعينك يا خالي سلمان " ..
الجوهره: يمكن في شي يعوره .. انتي لو سمعتيه مره ثانيه .. قعديه من النوم ..
ريما: ان شاءالله .. 
الجوهره: وين عمج يوسف ؟
ريما: راح مع صديقه ..
الجوهره: زين ابوج وينه ؟
ريما: بابا يتسبح ..
الجوهره: وهالثنين الواحد ما يعتمد عليهم .. مخلينج بروحج ..
ريما كانت اطالع الجوهره ومو فاهمه شي .. ابتسمت لها الجوهره .. مسكت يدها وراحوا فوق غرفة سلمان .. 
ريما: عميمه جوجو 
الجوهره: هلا عميمه ريما ..
ريما والجوهره: هههههه ..
الجوهره: قولي حبيبتي ..
ريما: انتي في بطنج بيبي ؟
الجوهره مبتسمه: اي حبيبتي ..
ريما: بنت ولا ولد ؟
الجوهره: مممممم .. ماعرف ..
قعدوا ثنتينهم على السرير يسولفون .. طلع سلمان من الحمام لاف الفوطه على خصره .. شافهم وابتسم ..
سلمان: الا جوجو هني اليوم ..
الجوهره عقدت حواجبها: الحين بسألك انت وذاك الهايت ..
سلمان مبتسم: من الهايت ؟
الجوهره: خالي .. شلون تخلون ريما بروحها فالبيت .؟!
سلمان: وين بروحها .. انا موجود ..
الجوهره: وين موجود يا خالي .. اول ما جيت لقيتها بروحها فالصاله ..
سلمان: وخير يعني .. انتي قلتي فالصاله مو فالشارع ..
الجوهره: يه خالي لو طلعت وانت ماتدري .. ولا حد دخل البيت ..
سلمان ضحك: ههههههه .. ليش مكبره الموضوع .. بعدين باب الحوش كان مسكر .. من بيدخل عليها ولا هي شاللي بيطلعها بروحها من غير ما تستأذن مني .. الدنيا بخير حبيبتي ..
الجوهره: لا تخلونها بروحها خالي ..
سلمان: زين زين .. ريما تعالي المج وحشتيني ..
ريما ابتسمت لابوها ونطت عليها .. حضنها سلمان وباسها على خدها .. ريما خذت المشط وتمت تمشط شعر سلمان الطويل .. سلمان كان لابس شورت قصير وفانيله بدون يدين .. ريما انتبهت لجرح كبير على ظهر سلمان ..
ريما: بابا شنو هاي ؟
سلمان: وين بابا ؟
ريما حطت يدها على العلامه اللي بظهر ابوها ..
ريما: هاي بابا ..
سلمان: طحت و انجرح ظهري ..
الجوهره: وين ؟
ريما: هني عميمه .. 
الجوهره شافت العلامه اللي بظهر خالها واستغربت ..
الجوهره: شمنه يا خالي ؟
سلمان بهمس: يوم كنت بالسجن ..
الجوهره برقه: شلون استوت لك ؟
سلمان: من الضرب ..
الجوهره خنقتها العبره .. تمت تفحص العلامه وهي متأثره .. ريما كانت تقلد حركات الجوهره وتتفحص العلامه اللي بظهر ابوها .. باست ابوها على ظهره وحضنته .. سلمان استانس على حركتها .. 
سلمان: زين ريما .. يلا سوي شعري ..
ريما: زين .. 
ريما لمت شعر سلمان وربطته بالاستيك .. نزلت مع عمتها وابوها تحت .. تموا قاعدين فالصاله يسولفون ..
سلمان: اخبارج مع ابراهيم ؟
الجوهره مبتسمه: الحمدلله يا خالي .. مب مقصر معاي .. حاطني فوق راسه ..
سلمان: الله يوفقكم ان شاءالله .. اي شهر انتي الحين ؟
الجوهره: توني فالرابع ..
سلمان: الله يسهل عليج .. 
الجوهره: تسلم يا خالي .. زين قولي خالي انت مو ناوي تتزوج ؟
سلمان: مادري والله .. الحين مافكر .. وبعدين اخاف على ريما ..
الجوهره باستغراب: شلون خايف عليها ؟
سلمان: اخاف اخذ وحده تلتها بعدين .. كفايه السنين اللي ابتعدت عنها ..
الجوهره: انا معاك في هاذي يا خالي .. بس لاتفقد الامل ..
سلمان: الحين مابي افكر فالموضوع .. انتي وهنوده موجودين .. وريما حبتكم وايد .. 
سلمان حضن ريما وخنقته العبره .. الجوهره شافت الحزن في عيون خالها .. مسحت على راس ريما وراحت تسوي شاي و قهوه .. دخل يوسف وشاف سلمان يلعب مع ريما .. تم يطالعم ومستانس على لمتهم الحلوه ..
.............



يوسف: السلام عليكم ..
سلمان التفت مبتسم: عليكم السلام ورحمة الله .. هلا يوسف ..
يوسف: هلا خالي .. شولونج ريما ؟
ريما مبتسمه: الحمدلله .. وين رحت؟
يوسف: رحت مع صديقي ..
ريما: مره ثانيه عادي اروح معاكم؟
يوسف: انا ما عندي مشكله .. شوفي بابا لو وافق باخذج معاي ..
ريما التفت على ابوها مبتسمه .. مسكت يده وضغطت عليها ..
ريما: بابا عادي اروح مع عمي؟
سلمان باس يدها: عادي حبيبتي ..
يوسف: بكره بروح عند زوجتي وباخذج معاي .. عندهم بنت صغيره قدكج اسمها أسماء ..
ريما بفرح: واااااو واخيرا بلعب مع بنات قدي ..
يوسف وسلمان: ههههههه 
دخلت الجوهره على ضحك سلمان و يوسف ..
الجوهره: ضحكونا معاكم .. سلمان قال للجوهره السالفه .. 
الجوهره مبتسمه: حليلج يا ريما .. والله يحق لج تقولين هالكلما .. دام ابوج سلمان وعمج يوسف ..
ريما كانت اطالع الجوهره وهي مبتسمه ولا فاهمه شي ..
سلمان و يوسف: شقصدج ؟
الجوهره: ههههه .. يعني الشيخ يوسف طالع واشيخ سلمان داش يتسبح ..
سلمان: ردينا على هالسالفه ..
الجوهره: اي ردينا ..
يوسف: انتوا يالحريم وايد تحاتون ..
الجوهره: والله انتوا مادري شلون تفكرون .. يعني ماخفتوا على البنت يســ ...
يقاطعها سلمان: يا بنت الحلال البنت ان شاءالله ما عليها شر .. 
الجوهره: انا باخذها عندي وبخليكم بروحكم ..
ريما: لا ابي بابا .. وحضنت ابوها ؟..
سلمان حضنها: ما بغيت اشم ريحتها تحرميني منها بعد .. ايه عليها والله .. هاذي ريما الغاليه 
يوسف: بلا افلام انت وبنتك ..
الكل: هههههههه ..
تموا يسولفون مع بعض بفرح و وناسه .. هاليوم مر حلو على الكل .. واليوم اللي بعده واللي بعده .. مر اسبوع على كل الاحداث اللي عشنها .. من خطوة فارس لخطبة مناف .. و خوف مريم من المجهول .. ريما وسلمان .. فاطمه ويوسف .. 

كل الحسن فعيونه .. في ويهه وحياه .. الناس ما يسونه لي عالي مستواه "
فارس مبتسم: فديت حبيبتي مناف .. خلاص قريب بنكون مع بعض ..
مناف باحراج: فديتك يا فارس .. 
فارس: حبيبتي قولي لي ..
مناف: شاقولك حبيبي ؟
فارس: اول ما افتح عيوني الصبح شو بشوف ؟
مناف تستعبك: بتشوف شقف الغرفه ..
فارس: ههههههه .. منافو قولي لي ..
مناف: ههههه .. شاقولك ..
فارس: حبيبتي ابي اول مافتح عيوني اشوف ابتسامتج الحلوه .. 
مناف: فديت قلبك يا فارس .. الله لا يحرمني منك .. الله يكتبنا من نصيب بعض .. ومابخليك تقعد وتنام الا اونت تشوفني ..
فارس: الله على هالكلام .. ابيج اليوم قبل بكره .. مشتاق لانفاسج .. مشتاق للمساتج .. مشتاق لحنانج .. مشتاق احط راسي بحضنج .. مشتاق ايدي تحضن ايدينج .. مشتاق لعيونج .. مشتاق لشوفج .. آه يا مناف .. انا باستخف والسبب انتي ..
مناف بدلع: فارس .. 
فارس: يا ربي جننتني هالبنت .. وماتبيني استخف بعد .. 
مناف " فديت جنونك يا فارس .. الله لا يحرمني منك " .. 
فارس: كلمت امي عنج ..
مناف بصدمه: ها .. فارس شقلت لها ..
فارس: قلت لها ابي اتزوج مناف اجمل بنت فالعالم .. 
مناف بخوف: فارس عاد قولي شقلت لها ؟ ليكون قلت لها اني اكلمك ؟
فارس: لا لا لا لا .. بس قلت لها ابي اتزوج بنت شفتها .. قالت لي خل نسأل عنها اول .. وعطتها اسمج .. الحين امي تسوي تحريتها وبترد علي ..
مناف: شلون ؟ 
فارس: بتسأل عنج وعن اهلج .. 
مناف: اي ي ي .. 
مناف " بس لو فارس تقدم لي من بيسأل عنه ؟ من عندي بالهدنيا يسأل لي عنه ؟ خالاتي ما يعترفون فينا .. ياربي شاسوي؟ " .. 
فارس: حياتي ..
مناف: هلا يا قلبي ..
فارس: والله اني انسان محظوظ ..
مناف: ليش ؟
فارس مبتسم: لاني قلبج ..
مناف بفرح: انت قلبي وكلي يا فارس ..
فارس: حياتي والله .. 
مناف: امس انت مكلم فيصل ؟
فارس: اي .. ليش ؟
مناف: وين بتروحون ؟
فارس: بنروح بنصيع مني مناك .. 
مناف: وين بتهيتون ؟
فارس: يمكن نروح ساحة الاستعراض .. 
مناف: شنو يعني ساحة الاستعراض ؟
فارس: هاي كلام كبار توج صغيره عليه .. 
مناف: عااااد 
فارس: لا ثمووود .. 
مناف و فارس: هههههه .. 
تم فارس يسولف مع مناف ويلعوزها .. بوفارس طق عليه الباب .. فارس سكر من مناف وراح يفتح الباب لابوه .. 
فارس مبتسم: هلا يبه .. حياك 
بوفارس: سكر الباب وراك ..
فارس باستغراب: ان شاءالله .. 
دخل بوفارس الغرفه وقعد على الكرسي وجابل التلفزيون .. فارس قعد على الكرسي الثاني و انتظر ابوه يتكلم .. 
بوفارس: فارس امس امك كلمتني ..
فارس مبتسم: عن شو يبه ؟ 
بوفارس: عن موضوع الزواج ..
فارس رفع حواجبه: زين .. 
بوفارس: امك .. نزل راسه وتم ساكت ..
فارس عقد حواجبه: شو فيها امي ؟ 
بوفارس: يا فارس هالبنت اللي انت تبيها .. وسكت مره ثانيه ..
فارس: شو فيها البنت اللي ابيها ؟
بوفارس طالع فارس وابتسم .. 
فارس: يبه تكلم طيرت قلبي .. 
بوفارس: هالبنت يا فارس .. وطقت عليهم ام فارس الباب .. 
فارس: لحظه يبه اشوف امي ..
بوفارس: زين .. 
راح فارس فتح الباب حق امه .. دخلت ام فارس واستغربت وجود بوفارس .. 
ام فارس مبتسمه: وانا اقول وينك ..
بوفارس: توني جاي عند فارس .. 
ام فارس: فارس ناد فطيم الله يرضى عليك .. 
فارس: ان شاءالله الغاليه .. 
طلع فارس من الغرفه ينادي فاطمه 
" تحسون خربت عليكم السالفه .. تبون تعرفون بوفارس شو يبي يقول لفارس صح؟ .. هههههههه " 
فاطمه كانت في عالم يوسف .. 
فاطمه: تصدق حبيبي .. 
يوسف: قولي يا قلبي ..
فاطمه: فكرة ان ما نسوي عرس راقة لي ..
يوسف: انا اقول لو تجهزين نفسج خلال شهرين ثلاث .. 
فاطمه: ممممممم .. والله فكره .. 
يوسف: توني بادي في ترتيب البيت .. العمال ليل نهار يشتغلون عندنا فالبيت .. 
فاطمه: يعني متى بيجهز البيت ؟
يوسف: يبيله بالضبط شهر ونص .. يعني بعد ما تجهزين بيكون البيت خالص بس نتظر نورج يالغاليه ..
فاطمه عضت شفتها: فديت قلبك والله .. كفايه نورك انت ..
يوسف: حياتي ..
فاطمه: قول حبيبي .. 
يوسف: متى نروح نختار اثاث ؟ 
فاطمه: مادري عنك حبيبي .. بس للحين ما خلص البيت 
يوسف: مو شرط .. نروح نشوف الاثاث .. وبعدين نختار اول ما تخلص الغرفه الرئيسيه .. احم غرفتنا ..
فاطمه: فديتك والله .. بس خالك وبنته وين بيتمون ؟
يوسف: في غرفة تحت خذها خالي وريما معاه .. بعد ما يخلصون من فوق .. بيسكرون الميلس الداخلي على داخل البيت وبيسون غرفتين كبار بحماماتهم .. وحده حق خالي والثانيه حق ريما .. وبنسوي ميلس خارجي للشباب ..
فاطمه: اهااا .. والله ترتيب ..
يوسف: فديتج انتي والله .. زين ما قلتي لي متى نروح ؟
فاطمه: مادري عنك ..
يوسف: متى جامعتكم ؟
فاطمه: يبيلنا بعد 3 اسابيع على الدوام .. 
يوسف: حلو .. خل نستغل الوقت ونطلع نشوف اثاث .. 
فاطمه: ما يهمك .. بس سمعت ان يمكن نروح مكه ..
يوسف: والله ..
فاطمه: هالكلام سمعته من اسبوع .. مادري عنهم للحين ما قرروا ..
يوسف: حلو .. بجي معاكم .. في خاطري اعتمر ..
فاطمه: الله يكتب لك ان شاءالله ..
يوسف: وياج يالغاليه .. 
فاطمه: حبيبي ..
يوسف: حياتي انتي قولي ..
فاطمه: شو رايك توديني وتاخذ لي ايس كريم .. 
يوسف: حاضرين لج الغاليه .. من عيوني الثنتين .. لبسي بامرج الحين ..
فاطمه: زين بس بروح اقول لابوي انك بتمرني ..
يوسف: انتظر اتصالج حياتي .. 
فاطمه: زين حبيبي .. مع السلامه ..
يوسف: الله وياج ..
سكرت من يوسف وطلعت من الغرفه رايحه غرفة امها وابوها .. وهي طالعه ناداها فارس ..
فارس: فطيم .. 
فاطمه التفت عليه مبتسمه: هلا فارس ..
فارس: تعالي امي تبيج بغرفتي .. 
فاطمه: ان شاءالله .. بس اول بقول لابوي شي ..
فارس: ابوي بغرفتي بعد ..
فاطمه: زين يلا عيل .. 
راحت ورا فارس ودخلوا الغرفه .. 
بوفارس مبتسم: هلا وغلا .. 
فاطمه باست راس ابوها وقعدت جنبه .. 
فاطمه: شلونك يبه ؟
بوفارس: الحمدلله .. 
ام فارس: زين يا فطيم .. اخوج فارس قرر انه يتزوج ..
فاطمه بوناسه: والله .. مبروك يا فارس ..
فارس مبتسم: الله يبارك فيج ..
فاطمه: عاد انا في باله وحده وبصراحه تناسب فارس .. جميله ومأدبه واللي يشوفها تدخل قلبه ..
ام فارس: لا يمه اخوج في باله وحده واحنا بنسأل عنها .. 
فاطمه بخيبة امل: والله .. ولوت بوزها .. زين من تكون ؟ و وين شفتها ؟
بوفارس: شافها فالمستشفى .. وتكون بنت فلان الفلاني ..
فاطمه " ليكون هاي البنت اللي خذت قلب اخوي .. بس ليش يقول انه شافها فالمستشفى ؟ " 
بوفارس: ما مر عليج هالاسم من قبل ؟ 
فاطمه: لا والله .. زين البنت شو اسمها ؟
فارس " تعالوا شوفوا سمها محفور بقلبي " .. 
فارس: ماعرف اسمها .. بس اعرف اسم ابوها وعيلتها ..
فاطمه: اهاا .. 
ام فارس: انا سألت كم وحده اعرفهم وماعرفوا من بيته هذول ..
فارس " الله يستر من امي بس " .. 
بوفارس: بنسأل عن ابوها احنا .. وبنجيب لكم الخبر هاليومين .. 
ام فارس: ان شاءالله .. 
تموا فتره يناقشون موضوع زواج فارس .. وبوفارس يطالع فارس وعيونه مليانه كلام .. فاطمه استأذنت من ابوها واخوها .. عشان تروح مع يوسف ..
فاطمه: بابا ..
بوفارس: عيونه انتي ..
فاطمه مبتسمه: فديت عيونك .. بيمر علي يوسف شوي وبنطلع .. 
بوفارس: انتي على ذمته الحين .. 
فارس: روحي واخذ راحتج الغاليه .. 
فاطمه بوفرح: مشكورين .. 
طلعت من الغرفه واحت غرفتها لبست عبايتها ونزلت تنتظر يوسف .. ام فارس تمت شوي مع فارس وبوفارس .. وبعدين طلعت عنهم .. تم بوفارس مع ولده ..
بوفارس: فارس انا كنت جاي اقولك شي من شوي بس امك واختك دخلوا علينا ..
فارس: قول فديتك .. 
بوفارس: يا فارس امك .. توه بيكمل ودخلت عليهم ام فارس مره ثانيه .. 
ام فارس: محمد الله يرضى عليك تعال شوي ..
بوفارس: بعدين يبه .. التفت على ام فارس .. ان شاءالله جاي .. 
فارس: ان شاءالله يبه .. 
طلع بوفارس وترك فارس في حيره من امره .. تم فارس يفكر في كلام ابوه اللي يبي يقوله له .. 
احم احم .. ادري انكم متحرقصين تبون تعرفون شو بيقول بوفارس .. مو بيدي ام فارس نادت على بوفارس .. هههههههه .. تعيشون وتاكلون غيرها ..
............................


يوم جديد يطل على ابطالنا .. بوفارس راح بيت ابوه ولقى اخوه موجود وامه وابوه .. دخل وسلم ..
الجده: هلا وغلا بهالشوف .. 
بوفارس: الله يحيج الوالده .. باس راسها .. 
الجد: شلونك محمد ؟
بوفارس: الحمدلله طيب .. اعلومك انت ؟
الجد: الحمدلله .. 
سلم على اخوه وقعدوا كلهم مع بعض ..
بوفارس: وين هيا عيل ؟
الجده: هيا راحت السوق مع الريم بنت حمد ..
الجد: شو موديهم من صباح الله خير .. 
الجده: اي صباح انت بعد .. الناس قايله وانت تقولي صبح ..
الاخوان طالعوا بعض وضحكوا على امهم وابوهم .. 
الجده: اصب لك حليب يبه ؟
بوفارس: اي الغاليه .. 
الجد: عزوز وينه هاليومين ماشوفه ؟
بوفارس: طاير مع الشباب مع هالدراجات .. 
بومحمد: شو هالدراجات بعد ؟!
بومحمد: بطابط يبه ..
الجد: والله انهم مقاليع .. عيل شاغلته هالبطابط .. اوريه اسود الويه .. 
الجده: وش لك فيه .. حق المغازل ..
الجد بهمس: يالله بالستر .. 
الاخوان طالعوا بعض وضحكوا مره ثانيه .. الجد رفع لهم الخيزران ..
الجد: من زمان ما ذقتوها ..
بومحمد: شدعوه الوالد نضحك معاك ..
الجد: عن الضحك اللي ماله حلاه ..
بوفارس: ان شاءالله .. احم .. زين يبه فارس ولدي بغانا نخطب له ..
الجده بفرح: يعل الله يوفقه ان شاءالله .. 
الجد: بالمبارك .. يستاهل هالولد .. 
الجده: ومن بغى ؟
بوفارس: بنت شافها .. والحين نسأل عنها وعن اهلها ..
الجده: وين شافها ؟
بوفارس: فالمستشفى .. يوم ترقد الجسمي فديته ..
الجده: هممممم .. ولدك مب هين .. اتصل خل اكلمه ..
بوفارس مبتسم: ان شاءالله .. 
اتصل بوفارس بولده عشان امه تكلمه .. 
فارس: هلا والله .. 
بوفارس: هلا يبه .. يدتك تبي .. 
اليده سحبت التلفون من يد ولدها ..
الجده: انت ماتقولي من هاذي اللي تبي تعرس عليها .. 
فارس: هههههه .. وعليكم السلام ورحمة الله .. الناس تسلم اول ..
الجده: مابيي اسلم عليك يالعفريت .. رد علي الجواب ..
فارس مبتسم: اموت فالجواب انا .. 
الجده: لا تطنز عليه يا ولد اليوم .. 
فارس: شفيها بنت امس ..
الجده: ومرض يمرض اليهود .. 
فارس: آمين ..
الجده: رد الجواب ..
فارس: اي جواب الغاليه .. ؟
الجده: وين طحت عليها هالبنت .. بتقص عليهم وبيصدقونك .. بس انا ما تمشي علي ..
فارس: هههههه .. خفي علينا يالفلته ..
الجده: فلته تضربك على ويهك ..
فارس: هههههه .. 
الجده: بسك تكركر .. قولي من هاذي ؟
فارس: يدتي شفتها وعجبتني ..
الجده: ما تعرفها يعني ؟
فارس: لا ماعرفها .. شلون بعرفها يعني ..
الجده: علينا يا ولد اليوم .. اشوفك لي تكلمت فالتلفون ينخطف لونك .. 
فارس " صادوه " ..
فارس: لا يدتي انتي ما تشوفين عدل .. لبسي نظاره ..
الجده: عمى يعمي اليهود ان شاءالله .. تقولي البس نظاره .. لا مادريت بحط عدسات بعد ..
فارس ضحك بصوت عالي: هههااااااااااااي .. حطي عدسات ملونه بعد ..
الجده: لا تجنني .. 
فارس: شو تبين اقولج الغاليه .. 
الجده: من هاذي ؟
فارس: قلت لج شفتها وبغيتها .. 
الجده: شوف اليوم المغرب تمر علي .. 
فارس مبتسم: حاضرين الشيخه .. اي اوامر ثانيه بعد ..
الجده: لوع الله جبدك بس .. فارق عن ويهي .. وسكرت في ويهه التلفون .. 
فارس مات من الضحك على يدته .. رجع بوفارس اتصل له مره ثانيه .. 
فارس: ها يبه ..
بوفارس: يدتك معصبه .. ههههههه 
فارس: هههههه .. ليش ؟
بوفارس: ما تعرفها يعني .. تقول اكيد تعرف البنت ..
فارس: لا من وين بعرفها ..
بوفارس: موفق يبه .. يلا عيل اشوفك فالبيت .. 
فارس: ان شاءالله .. 
سكر بوفارس وكمل سوالف مع امه وابوه واخوه .. دخلت عليهم هيا والريم بنت حمد .. سلماو على بعض وقعدت هيا والريم معاهم .. 
الجد: فروس ولد اخوج كبر ..
هيا مبتسمه: شو فيه فديته ؟
الجد: بيعرس ان شاءالله ..
هيا بفرح: وا فديته والله .. 
الريم سمعت هالكلام وحست ان الدنيا تدور حولها .. ما ستوعبت الكلام اللي سمعته .. دقات قلبها تسارعت وتمت تتنفس بسرعه .. 
هيا: ومن اللي حاط عليها العين ؟
بوفارس: وحده شافها والحين نسأل عنها .. 
هيا مبتسمه: من بنته ؟
بوفارس: بنت فلان الفلاني ..
هيا: والنعم فيهم والله .. البنت شو اسمها ؟
بوفارس: ماعرف اسمها .. ولا فارس يعرف .. 
هيا: بنسأل عنهم ان شاءالله .. 
بومحمد: الله يوفق له فارس .. ريال وينشد فيه الظهر .. يستاهل والله ..
بوفارس: ما عليك زود الغالي .. وبهمس .. تعال ابيك برا شوي .. 
بومحمد: ان شاءالله .. 
قاموا بيطلعون الا الجد يناديهم ..
الجد: على وين ؟
بوفارس: ابي اوريه سمان مال السياره .. 
الجد: اي ي ي .. 
طلعوا يسولفون برا فالحوش .. وبوفارس كان شكله متضايق .. 

بومحمد: شو فيك يبه ؟
بوفارس: والله يا حمد فارس .. سكت ونزل راسه ..
بومحمد عقد حواجه: شو فيه فارس ؟
بوفارس: ام فارس كلمتني عن البنت امس .. 
بومحمد باستغراب: زين .. شو فيها البنت ؟
بوفارس: ام فارس قالت لي كلمه و للحين كلمتها ترن في اذني .. 
بومحمد: خوفتي يا محمد .. قولي شو قالت لك .؟
بوفارس: قالت لي البنت مو من ثوبنا ..
بومحمد: لا حول ولا قوة الا بالله .. و ولدك وين لافي عليها ؟
بوفارس: اقولك شايفها .. 
بومحمد: زين زوجتك شو تبي بالضبط ؟ شو يعني مو من ثوبنا ؟ مب آدميه البنت .. 
بوفارس: والله خايف من فارس .. 
بومحمد: ولدك عنيد صح ؟
بوفارس: وامه اعند منه .. الله يستر من الجاي .. 
تموا يناقشون موضوع فارس بهدوء .. اما الريم المسكينه .. كانت في صدمه للحين ما فاقت منها .. 
الريم " فارس بيتزوج ؟ فارس فارس فارس .. لا مستحيل .. فارس لي .. انا احبه .. وانا بنت عمه اقرب له من اي بنت .. احبك يا فارس .. احبك " .. 
.................




هيا: اريامي ..
الريم: هلا عميه ..
هيا: وين سرحتي ؟
الريم: ولا مكان ..
الجده: شو اللي شاغل بالج ؟
الريم ولا شي يدتي .. 
قامت عنهم بتطلع من الصاله ..
هيا: وين رايحه فديتج ؟
الريم: بروح الحمام عميمه .. 
هيا: زين حبيبتي .. 
ركضت الريم صوب الحمام .. دخلت وسكرت عليها الباب .. تنفست بسرعه وتمت تصيح .. حاولت انها تمسح دموعها بس كل ما تمسح تنزل دموع اكثر واكثر .. غطت ويها وتمت تشهق من الصياح .. راحت عند المغسله وغسلت ويها بالماي البارد .. عيونها صارحت حمر .. خافت تطلع ويسألونها .. تمت فتره فالحمام تلهي نفسها عشان ما تصيح .. القت نظره على نفسها فالمرايه .. تنفست بعمق طلعت الصاله عندهم .. لقتهم كلهم موجودين الا عمتها ..
الريم: يبه خل نمشي ..
الجد: وين تروحون ؟
الريم: يدي مصدعه من السوق .. 
الجد: الله باليكم تطلعون من صباح الله خير ..
الجده: وش عليك منهم ..
الجد: هاذي البنت صدعت .. شو يسوى عليها ..
الجده: كيفهم كيفهم ..
بوفارس: خذ بنتك وحرك .. 
بومحمد مبتسم: هههههه .. هاي اللي بسويه .. يلا الريم يبه ..
الريم: ان شاءالله .. 
طلعوا مع بعض والريم ما كانت على بعضها .. بومحمد حس في بنته .. وهم فالسياره سألها ..
بومحمد: شو فيج فيدتج ؟
الريم: يبه مصدعه من الشمس .. ما كلت شي وراسي يدور ..
بومحمد: زين امر اخذ لج شاي الحين ؟
الريم: لا يبه .. ابي اروح البيت انسدح .. وبرتاح ان شاءالله .. 
بومحمد: على هواج يبه ..
وصلوا البيت والريم كان ودها تطير على غرفتها مو تمشي لها .. سلمت على امها وراحت الغرفه وقفلت عليها الباب .. حذفت نفسها على السرير وتمت تصيح من خاطرها .. 
الريم : ليش يا فارس ليش ؟ .. يعني ما حسيت بحبي .. والله اني اولى من الغريبه .. احبك يا فارس احبك .. آآآه ..
تمت تصيح بحزن المسكينه .. في هالاثناء فاطمه اتصلت بمريم تبشرها بهالخبر الحلو .. 
مريم بوناسه: واااااو .. احلى خبر .. 
فاطمه: بس تدرين مرايم ..
مريم: شو ؟
فاطمه: تمنيت مناف لفارس ..
مريم: اي وانا بعد .. يلا مافي نصيب .. بس دام فارس ترك قلبه يختار ما نقدر نوقف في دربه .. 
فاطمه: اي والله .. 
مريم: الا مناف شو اخبارها ؟
فاطمه: طيبه وتسلم عليج .. كلمتها من كم يوم ..
مريم: انا كلمتها يوم رجعت من السفر مره وحده بس ..
فاطمه: انا اتصل فيها مرتين او ثلاث مرات فالاسبوع ..
مريم: حليلها والله .. زين ومن تكون هالبنت اللي بغاها ؟
فاطمه: مادري .. بس قالي بنت فلان الفلاني .. سمعتي بهالاسم من قبل ؟
مريم: والله ما مرت علي بنت اسم ابوها بهالاسم .. و وين شايفها فارس ؟
فاطمه: يوقل فالمستشفى .. لما ترقد الجسمي ..
مريم: حليله والله .. 
فاطمه: بس فارس امس يسولف معاي .. يقولي انه مو مرتاح لويه امي هاليومين ..
مريم باستغراب: ليش ؟
فاطمه: هو اصلا قال لامي من اسبوع .. احنا تونا ندري .. واعتقد ان امي سألت ويقول انه يشوف ويه امي متغير غير عن يوم لما قالها انه قرر يتزوج .. 
مريم: شو بيغير امي يعني ؟
فاطمه: مادري .. 
مريم: يعني انتي تعرفين امي .. لها نفس على الناس شوي .. نفس ايمانو ..
فاطمه: لا ماعتقد امي توقف في طريق حد فينا يا مريم .. وبعدين لو البنت ما كانت من مستوانا .. واصلا شو فيه مستوانا .. احنا مو اعلى من الناس .. ولا احنا اللي البلاد تحت يدنا .. الحمدلله احنا ناس عادين ..
مريم: فطوم حبيبتي .. انتي تقولين هالكلام .. بس غيرج يقول عكسه ..
فاطمه: من تقصدين ؟
مريم: يعني كلامي واضح .. شوفي امي من ربعها .. و شوفي ايمان اختي من ربعها ..
فاطمه: شدخل يعني ..
مريم: فطوم شو فيج اليوم ..
فاطمه: مافيني شي .. بس كلامج غريب ..
مريم: شو الغريب فيه ؟ اقولج امي ما ترافج اي حد .. امي متكبره على الناس .. على الرغم من طيبتها .. من ربع امي الا نسوان التجار والوزراء .. ايمانو ام كشه .. من ربعها .. بنات ربع امي .. عمرج سمعتي ان ايمان مرافجه غير هالبنات .. من يوم هي صغيره ما تعرف غيرهم .. 
فاطمه: صح كلامج .. بس ماعتقد ان امي تفكر جي ..
مريم: بقولج شي بس في ذمتج يا فطيم ما يطلع ..
فاطمه عقدت حواجبها: شو .. قولي ..
مريم: لما تقدم لج يوسف .. سمعت امي تقول لابوي ما تمنيته لها ..
فاطمه بصدمه: ليش ؟
مريم: لان يوسف مستواه اقل من مستوانا .. بس ابوي قالها ان الولد مو بفلوسه باخلاقه .. شوفي ما انكر ان امي تحب يوسف وارتاحت له من اول مره شافته مع اخواني .. بس ما تمنته ياخذ وحده فينا ..
فاطمه دموعها نزلت على خدودها من الكلام ..
مريم: فطيم لا تزعلين من كلام امي .. بس شوفيها تحب يوسف وتعزه بمعزة اخواني ..
فاطمه تمسح دموعها: ما توقعت امي جي تترفع على الناس وشايفه نفسها .. يعني احنا عندنا خير والحمدلله .. بس شدخل ان لازم ناخذ واحد راهي ولا راعي حلال .. 
مريم: عاد هاي تفكير امي .. لانها تربت على هالشي .. تذكرين بابا شو قالنا مره ..
فاطمه: عن ؟
مريم: يوم قالنا انه كان موظف فالوزاره .. وامي هي اللي شجعته انه يكمل دراسته ويمسك منصب وبعدين تقاعد ويجابل حلاله بنفسه .. ونفس الشي سوته مع فارس اخوي .. 
فاطمه: انا ما انكر ان امي لها افضال علينا بس الله يهديها شلون تتكبر على الناس .. 
مريم: الله يهديها ان شاءالله .. بس صدقيني انها تحب يوسف وايد .. حتى اكثر من خالد .. 
فاطمه: صدمتيني يا مرايم .. 
مريم: تتوقعين قلبة ويه امي لان البنت عاديه ؟
فاطمه بعصبيه: شو تبي بعد .. تبي فارس ياخذ بنت امير ولا تاجر ولا شو .. 
مريم: شو فيج تنرفزتي الحين .. لا تخلين اتحسف اني قلت لج .. 
فاطمه: والله غصبن عني ..
مريم: هونيها وتهون . وادعي لفارس ..
فاطمه: اله يوفق له ان شاءالله ..
مريم: زين انا بروح خالد يناديني .. 
فاطمه: زين .. سلمي عليه ..
مريم: ان شاءالله .. مع السلامه ..
فاطمه: مع السلامه .. 
سكرت وراحت عند الباب تستقبل خالد .. مع انها مستغربه انه بيرجع هالوقت .. لان كانت الساعه 12 ونص .. وخالد يرجع الساعه 2 من المكتب .. 
مريم: هلا حبيبي .. 
فتحت الباب وما لقت حد .. عقدت حواجبها مستغربه ..
مريم " يه وين راح خالد ؟ .. خل انزل اشوفه يمكن نزل " .. 
نزلت الصاله ومالقت حد الا ساره وعيالها فالصاله .. شافت الخدامه فالممر وسألتها ..
مريم: خالد رجع ؟
الخدامه: لا مدام .. يجي الساعه 2 ..
مريم باستغراب: زين .. 
راحت غرفتها وهي تفكر في الاشياء اللي تصير لها .. اتصلت بخالد تطمن عليه .. 
خالد مبتسم: هلا حبيبتي ..
مريم: شلونك حبيبي ؟
خالد: الحمدلله .. شو تسوين ؟
مريم: ولا شي والله .. كنت اكلم فطيم اختي .. وتسلم عليك ..
خالد: الله يسلمها .. وينها من زمان ما شفتها .. 
مريم: مشغوله ..
خالد: الريل خذ كل وقتها .. 
مريم: هههههه ..
خالد: فديت هالضحكه والله .. 
مريم: فديت روحك حبيبي .. 
خالد: شو الغدا اليوم ؟
مريم: مادري ما شيكت والله .. 
خالد: شو رايج امرج ونروح نتغدا برا ؟
مريم: مممممم .. زين حبيبي .. متى بتمرني ؟
خالد: 1 ونص بكون فالبيت .. اجهزي ..
مريم: ان شاءالله .. 
سكرت من خالد وهي فرحانه .. تجهزت ونزلت تنتظر خالد فالصاله .. ساره شافتها متكشخه ..
ساره: على وين ؟
مريم: بروح اتغدى مع خالد ..
ساره: وين بتتغدون ؟
مريم: بنروح مطعم ايطالي جديد ..
ساره: بالعافيه ..
مريم: الله يعافيج .. 
تمت مريم تلاعب عيال ساره لين خالد اتصل لها تلفون وطلعت له .. ركبت السياره وخالد مبتسم لها .. مسك يدها وباسها .. 
خالد: شو اخبارج حياتي ؟
مريم مبتسمه: مشتاقه لك حياتي ..
خالد: فديت شوقج والله .. 
مريم: زين بنتم في الحوش وايد ؟
خالد: هههههه .. لما تكونين قريبه مني .. انسى الدنيا ومافيها ..
مريم: فديت كلامك يا اغلى خالد ..
خالد: الله لا يحرمني هاللسان الحلو .. 
مريم: ولا يحرمني منك ..
حرك خالد وتوجهوا للمطعم الايطالي .. تغدوا فيه وطلعوا يتمشون على البحر شوي .. رجعوا البيت على الساعه 4 خالد كان تعبان من الشغل ومصدع .. دخلوا الغرفه ومريم جهزت له ملابسه .. خذ له شور سريع واستلقى على الكرسي يقلب قنوات التلفزيون .. مريم قعدت عند ريوله وتمت تهمزه .. غط خالد من التعب .. مريم غطته وراحت طلعت لها كتاب تمت تقرى فيه لين الساعه 5 ونص .. دخلت خذت لها شور وطلعت قعدت خالد من النوم عشان الصلاه ..
مريم: خالد .. خالد حبيبي يلا قوم ..
خالد: هممممم .. 
مريم: قوم حبيبي بيأذن المغرب بعد شوي ..
خالد: ان شاءالله .. 
راحت مريم عند التسريحه .. فتحت شعرها وتمت تمشطه وهي مجابله المرايه .. خالد فتح عيونه وشاف مريم وهي تمشط شعرها .. وفجأه شاف شعرها يطول ويطول وهي تمشطه .. كل ما مشطته يطول لين وصل الارض .. التفتت عليه مبتسمه .. وخالد بطل عيونه يطالعها .. مريم كانت حاطه شعرها على كتوفها وتمشطه .. وكل شوي يطول وكانت لما تمشطه يدها تطول وتوصل لين الارض وهي تمشطه .. 
مريم مبتسمه: شو فيك حبيبي ..
خالد قام من الكرسي ومشى متجه لها وهو متخرع ..
خالد: هاي انتي .. 
مريم: خالد شوفيك ؟
خالد: خليني اعيش حياتي معاها .. 
مرم: من هاذي ؟
خالد بصراخ: انتي .. 
مريم بخوف: خالد شو فيك ..
خالد التفت وراه: مريم ..
مريم: من تكلم خالد ؟
خالد طوق ويهه بيدينه وغمض عيونه .. 
مريم: خالد حبيبي شو فيك ؟
خالد: ولا شي فديتج .. حلم مزعج .. 
مريم " شو هالحلم اللي خلاك تقوم من مكانك؟! " 
مريم: سمالله عليك حبيبي .. تعال ارتاح على السرير فديتك .. 
مشى خالد مع مريم وانسدح على السرير .. تم يفكر في مريم وكان خايف عليها .. تمت مريم تقرى عليه وتمسح على راسه .. 
مريم مبتسمه: قوم حبيبي توضأ بيأذن ..
خالد: ان شاءالله حياتي .. 
خالد راح المسيد وهو يفكر في مريم وخايف عليها .. 
خالد " الله يحفظ مريم منها بس" .. 
...............


سود العيون تخلي وتشلي .. الالباب من الالباب .. هاذي وصايف خلي متجلي .. وقلبي بهواهم ذاب " 
فارس كان يفكر في مناف وهو قاعد على السيف .. 
فارس " ان شاءالله يا مناف بنجتمع تحت سقف واحد .. والله لاعزج واشيلج على راسي .. انتي خذتي قلبي وعقلي دخلتي قلبي بدون استأذان .. وقلبي رحب بقلبج .. صرتي الهوا اللي اتنفسه .. مافكر الا اونتي بقلبي .. انا عايش عشان مناف وبس .. بدون مناف حياتي مالها معنى .. بدون مناف مابتنفس الهوا .. بدون مناف قلبي مابيدق .. بدون مناف ماللحياة طعم او معنى .. والحياة بوجود مناف .. الحب والراحه .. الحنان والشوق .. الاحساس والذوق مناف حياتي وهي لي انا وبس .. يارب تيسر الامور بيني وبينها " .. 
خذ نفس عميق وتم يراقب امواج البحر .. غلغل اصابعه في شعره ورفع راسه للسماء .. انسدح على ظهره وتم يتأمل الغيوم في السماء .. كانت تتحرك ببطئ مع نسمات الهوا العليله .. غمض عيونه وشاف مناف في ظلمة عيونه .. ابتسم وقال ..
فارس: أحــبــج .. 
تم على حاله فتره .. ركب السياره وراح البيت .. دخل ولقى امه وفاطمه قاعدين يسولفون ..
فارس: السلام عليكم ..
فاطمه وام فارس: عليكم السلام ..
فاطمه: ممممممم .. من وين جاي ؟
فارس مبتسم: ليش ؟
فاطمه: زفر .. ريحتك بحر ..
فارس: هههههه .. كنت رايح البحر .. 
ام فارس: شو عندك ؟
فارس: تمشيت شوي .. الجو حلو 
ام فارس: حر .. 
فارس: عند البحر الجو غير ..
فاطمه: فارس كلم يوسف يبيك .. 
فارس عقد حواجبه: يوسف ..
فاطمه: اي .. من شوي كلمني يقولي اتصلك وجوالك مبند ..
فارس طلع جواله من جيبه وشاف انه مبند ..
فارس: اوه .. الظاهر خلصت البطاريه .. بروح اشحنه واتصل له .. 
فاطمه: زين .. 
ام فارس كانت اطالع فارس وعيونها فيها كلام .. فارس انتبه لنظرات امه .. 
فارس: وين ابوي ؟
فاطمه: طالع مع عمي .. 
فارس: اها .. 
قام وراح الغرفه .. وهو رايح كان يفكر في نظرات امه له .. دخل الغرفه واتصل بيوسف .. خلص مكالمته مع يوسف ودخل خذ له شور .. اتصل بمناف .. 
فارس: وحشتي قلبه يا انتي ..
مناف مبتسه: فديت قلبه والله ..
فارس: شحالج يا انتي ..
مناف: الحمدلله .. بعدين شهالكلمه الجديده ..
فارس: اي اسم حياتي ؟
مناف: يا انتي ..
فارس: اي والله با انتي ..
مناف بدلع: عاااد فارس ..
فارس بصوت عالي: وااااااااي .. اموت فالدلع ..
مناف: هيييييي .. شفيك تصرخ .. 
فارس: بصرخ وباعلى صوتي بقول احبج احبج احبج يا انتي ..
مناف: يا مينون ..
فارس: انا مجنون حبج .. انتي وبس يا انتي .. 
مناف: وانا اموت فيك يا فارس ..
فارس: انتي .. انتي كل مافي هالوجود .. انت القمر .. لا الشمس .. لا الهوا اللي اتنفسه ..
مناف: حبيبي انته والله ..
فارس: تدرين ودي اخطفج واخبيج عن كل العيون ..
مناف بدلع: فارس ..
فارس: باموت انا من دلعها .. عيونه انتي .. قلبه .. حياته .. آمريني ..
مناف: ابي صورتك ..
فارس: بس صورتي .. انا كلي تحت امرج ..
مناف تتغلى: لا بس صورتك ..
فارس: يالبخيله ..
مناف: ههههه .. 
فارس: تعرفين خاطري شو اسوي بنفسي ؟
مناف: شنو؟ 
فارس: خاطري يطلع لي مارد المصباح ..
مناف باستغراب: زين ..
فارس: وبطلب منه امنيه وحده بس ..
مناف: وش الامنيه عاد ؟
فارس: بطلب من المارد انه يسويني صغير .. عشان تحتفظين فيني ..
مناف: هههههه .. حبيبي ..
فارس: لحظه ما كملت ..
مناف: كمل حبيبي ..
فارس: زين وانا صغير .. ابيج تعلقيني على صدرج .. ابي اكون قريب من قلبج على طول ..
مناف: حياتي انته والله .. انت مو بس بقلبي .. انت كياني يا فارس .. بدونك الدنيا سوده بعيوني ..
فارس: احبج يا مناف .. 
مناف: وانا اموت فيك .. 
محمد اتصل بفارس اللي كان شاغل الخط مع مناف ..
محمد: ابوك يا انتظار .. 
فارس: لحظه حياتي .. ولد عمي متصل لي على الخط الثاني ..
مناف: زين حبيبي ..
فارس: هلا وغلا حمادي ..
محمد: روح يا انتظار انته ..
فارس: هههههه ..
محمد: وحشتني يا قلبي ..
فارس: وانت اكثر يا عيوني ..
محمد: انت فالبيت يا حياتي ؟
فارس: اي فابيت يا عيوني انته .. 
محمد: يا بعد طوايفي بمرك ..
فارس: بينور المكان بوجودك يا شمعة حياتي ..
محمد: احم احم .. يا قلبي عليك وعلى رومنسيتك ..
فارس: حاضرين للطيبين ..
محمد وفارس: ههههههه .. 
محمد: مادري شو بسوي بدونك يا فروس ..
فارس: بيعنا فالسوق حمود ..
محمد: خلها على الله ..
فارس: للحين راكب راسك انت ؟
محمد: فروس مالي خلقها .. مب قادر اجابلها .. 
فارس: الله يهديك يا حمود ..
محمد: اقولك ماقدر ماقدر .. 
فارس: زين تعالي البيت انتظرك ..
محمد: زين .. سلام
فارس: سلام .. 
سكر من محمد وهو حزين على حاله .. رجع لمناف ..

فارس: حياتي ..
مناف: حبيبي مشغول ؟ 
فارس: لا بس ولد عمي بيمرني ..
مناف: عيل اخليك معاه ..
فارس: للحين ما طلع من بيتهم .. 
مناف: زين ..
فارس: ان شاءالله قريب بنروح نعتمر ..
مناف: الله .. يا حظكم ..
فارس"فديتها": ايه عليج والله .. 
مناف: خاطري اشوف الكعبه ..
فارس: اوعدج يا مناف .. بعد ما نملج ونسوي العرس .. بوديج مكه اسبوع .. وصدقيني ملا تروحين هناك والله ماودج ترجعين ..
مناف: كم مره رحت من قبل ؟
فارس: تقريبا كل ينه او سنتين مره ..
مناف: ماشاءالله عليك ..
فارس: بأذن الله بعد ما اخطفج .. كل سنه فالربيع بوديج ..
مناف: بأذن الله ..
تم فارس يسولف مع مناف عن مستقبلهم ..
فارس: انتي تحبين البنات ولا الاولاد اكثر ؟
مناف: ما تفرق عندي .. وانت ؟
فارس: انا احب البنات ..
مناف: فديت روحك .. ليش يعني البنات ؟
فارس: البنت حلو تدلعها .. الولد لو دلعته يتخدى .. مو شي ..
مناف: فديته اللي يحب يدلع والله .. 
فارس: تتوقعين عيالنا بيشبهونج ولا يشبهوني ؟
مناف: ممممممم .. مادري ..
فارس: انا ابيهم كلهم يشبهونج انتي ..
مناف: هههههه . ليش ؟
فارس: عشان انتي امهم وانا اموت في امهم .. 
مناف: فديت روحك .. 
فارس: انت شطول شعرج ؟
مناف: يعني يغطي ظهري .. ليش ؟
فارس: لا بس اسأل ..
مناف: زين انت تحب الشعر الطويل ولا القصير ؟
فارس: ما تفرق عندي .. حتى لو تحلقين قرعه .. 
مناف وفارس: هههههههه 
مناف: اشوف شعرك طول بعد القرعه ..
فارس: هههههه .. اي استخدم شامبو خطير يطول الشعر في يومين ..
مناف: شدعوه .. شهالشامبو ..
فارس: هههههه .. 
مناف: لا ماشاءالله شعرك طول ..
فارس: لا ما طول وايد .. يعني الحين تواليت ..
مناف: لا شفته ذاك اليوم ..
فارس: فديت عيونج اللي شافت شعري والله .. انتي تحبين الشعر الطويل ولا القرعه ..
مناف: ههههههه .. مممممم .. احب يعني الشعر اللي تطيح خصلاته على الويه .. يعني قبل ما تقرع كان شعرك يجنن ..
فارس: فديت قلبج انا .. ما يهمج الغاليه .. نطول الشعر عشان خاطر هالعيون ..
مناف: حياتي انته ..
فارس: وانتي عمري .. 
محمد اتصل بفارس لانه وصل عند بيتهم .. فارس استأذن من مناف ونزل عند محمد .. استقبله وراحوا غرفة فارس .. قعد وجابل التلفزيون .. فارس طلب منهم يجيبون لهم الشاي والقهوه فالغرفه .. رجع عند محمد الغرفه ..
فارس: ها حمودي ..
محمد مبتسم: مممممم ..
فارس: شو فيك ؟
محمد: ولا شي .. ما عندك افلام ؟
فارس: افتح الدرج شوف لك فلم ..
محمد: كم باقي على الاذان ؟
فارس: باقي نص ساعه ..
محمد: زين عيل خل نجهز لنا فلم .. نروح نصلي وبعدين نشوف الفلم ..
فارس: حلو ..
محمد اختار فلم وجهزه .. تموا يسولفون مع بعض شوي .. دخلت عليهم ايمان وام فارس .. 
ام فارس: حيالله من يانا ..
محمد مبتسم: هلا والله مرت عمي .. شحالج الغاليه ؟
ام فارس مبتسمه: الحمدلله .. اخبارك واخبار الاهل ؟
محمد: الحمدلله طيبين ..
ايمان: ليش ما جبت معاك اليهال ؟
محمد: راحوا بيت يدتهم .. 
ايمان: مره ثانيه جيبهم وجيب الريم بعد ..
محمد: ان شاءالله .. 
ام فارس: محمد يبه تعال ابيك شوي ..
فارس ومحمد طالعوا بعض ورفعوا حاجب .. 
محمد: ان شاءالله ..
طلع محمد ورا ام فارس .. قعدوا فالصله اللي فوق ..
ام فارس: محمد طلبتك تقولي الصج ..
محمد رفع حاجب: احم .. تفضلي ..
ام فارس: هالبنت اللي بغاها فارس من وين يعرفها ؟
محمد " الله يستر " .. 
محمد: اي بنت ؟
ام فارس: البنت اللي يبيني اخطبها له ..
محمد: ما قالي شي عن اي بنت ولا خطوبه ..
ام فارس: محمد .. فارس ما يخش عليك شي وانت ما تخش عليه شي .. هات من الاخر ..
محمد بلع ريقه: صدقيني ماعرف عن شو تتكلمين .. 
ام فارس: محمد .. وتمت اطالع بعيونه .. قولي من وين يعرفها ؟
محمد: شوفي مرت عمي .. صج انا وفارس ما نخش على بعض شي .. بس هالموضوع ما جاب لي طاريه ..
ام فارس: زين سأله من تكون هالبنت .. 
محمد: ان شاءالله .. بس شو فيها البنت ؟
ام فارس: البنت مو من ثوبنا ..
محمد " الله يصبرك يا فارس" ..
محمد: شلون مو من ثوبكم ؟
ام فارس: احنا وين وهم وين ..
محمد: بس ما شوف فيها شي ..
ام فارس: الا فيها وفيها بعد ..
محمد: شو اللي فيها ؟
ام فارس: شوف انا متأكده ان فارس يعرفها .. وهي لاعبه في عقله تبي تتكشخ بفلوسه ..
محمد " اعوذ بالله " .. 
محمد: شوفي انا اروح وارد مع فارس .. ما قط سمعته يكلم بنات ..
ام فارس: انت تدري عن شي وخاشه عني .. وبوفارس بعد يدري عن شي وخاشه عني .. تراني مب غبيه ولا مدمغه .. 
محمد: محشومه مرت عمي .. بس لو فارس يعرف حد .. ما بيخش عليج صدقيني " يا رب سامحني كذبت عليها " 
ام فارس: بس هالبنت ما ياخذها فارس ..
محمد: اذكري ربج يا ام فارس .. 
ام فارس: انا سألت عن البنت واهلها .. 
محمد: زين شو قالوا لج عنها ؟
ام فارس: زينه وما عليها كلام .. بس قلت لك مب من ثوبنا .. مب مستوانا ..
محمد: الله يهديج يا مرت عمي .. 
ام فارس: من اهلها .. من امها .. من ابوها .. ابوها كان حافي ومنتف .. امها لا تقرى ولاتكتب .. وماعندها الا اخوان ثنين .. وصغار بعد .. بكره خوال عيال ولدي فقاره .. عايشين في خرابه ..
محمد: مب عيب .. وعيال فارس بيشيلون اسمه .. 
ام فارس: الله يخليك يا محمد .. شوف جانه يعرف البنت .. خله يقصر الشر ويشلها من باله ..
محمد انصدم بكلام ام فارس .. ما توقع انها مترفعه على الناس بهالطريقه .. 
ام فارس: وصل له الكلام يا محمد .. بس لاتجيب له طاري عن الكلام اللي دار بيني وبينك ..
محمد: ان شاءالله .. 
ام فارس قامت بتروح عن محمد .. محمد وقف بذهول يطالعها وهي رايحه .. ما توقع كلامها بالمره .. راح الغرفه عند فارس اللي كان مع ايمان ويشتغلون على الكمبيوتر ..
محمد: فارس قوم نروح المسيد .. بعد شوي بيأذن ..
فارس: ان شاءالله .. ايماني .. 
ايمان: هلا ..
فارس: لا تنسين رتبي لنا القعده .. 
ايمان مبتسمه: ما يهمك .. 
طلع محمد مع فارس وراحوا المسيد .. وكان محمد ساكت طول الوقت .. وفارس كان حاس ان امه قالت لمحمد شي فتم ساكت عنه وانتظره يتكلم من نفسه .. صلوا ورجعوا البيت .. اول ما دخلوا الغرفه لقوا ايمان وفاطمه وعبدالعزيز ينتظرونهم .. 
فارس: خير .. 
ايمان: انا عزمتهم ..
فارس: وبكيفج هو ..
ايمان: لا بكيفي .. 
الكل: هههههههه .. 
فاطمه: افا تطرنا يا فارس ..
محمد طاحت عيونه على فاطمه .. ابتسم لها ونزل راسه .. 
فارس: لاماطردكم .. بس ما توقعتكم ..
عبدالعزيز: زين بندفع لك تذاكر ..
ايمان: ما يهمكم يالربع .. على حسابي الليله ..
محمد: هههههه .. وايد شاطه نفسج ايمان ..
ايمان: احم احم .. لازم .. خبرك توه الوالد معبي جيبي .. بوسعود ماقصر بعد ..
محمد: تستاهلين والله .. طلع محفظته مبلغ وعطى ايمان .. وبونايف بعد توه معبي جيبج ..
ايمان: الله اكبر عليك .. حلوين يا بونايف ..
الكل: هههههههه ..
فارس: زين يلا شغلوا الفلم .. 
قعدوا كلهم مندمجين مع الفلم .. وايمان كانت مسويه لهم ذره وجايبه شوكلاته وعصير وماي وكل ما لذ وطاب .. يعني رتبت القعده .. الكل كان متابع للفلم الا محمد كان كل شوي يطالع فارس وخاطره منكسر عليه .. 
محمد " الله يعلم بمصيرك يا فارس .. يا رب تسهل اموره " .. 
لاول مره فاطمه تكون قاعده ومحمد موجود ولا يفكر فيها وا يلتفت عليها .. كان فارس شاغل باله .. بعد ما خلص الفلم تفرقوا .. ايمان وفاطمه وعبدالعزيز طلعوا يتمشون .. ومحمد وفارس تموا فالغرفه يسولفون .. بس محمد ماجاب طاري لفارس عن الكلام اللي دار بينه وبين ام فارس .. وفارس كان مخلي محمد على راحته .. ماحب يضغط عليه .. تموا يسولفون لين محمد استأذن وراح البيت .. تم فارس يفكر في تصرف محمد .. طلع من الغرفه وهو نازل شاف ابوه .. 
فارس: شحالك يبه .. وباس راسه ..
بوفارس: طيب الله يسلمك يبه .. امك وين ؟
فارس: اعتقد فالغرفه ..
بوفارس: زين خل نروح غرفتك ابي اكلمك في موضوع ..
فارس تسارعت دقات قلبه ..
فارس: ان شاءالله 
دخل بوفارس الغرفه و فارس وراه .. 
بوفارس: سكر الباب وراك ..
فارس: ان شاءالله .. 
بوفارس: فارس يبه .. امك من كم يوم كلمتني بخصوص البنت اللي تبيها ..
فارس: احم .. زين ..
بوفارس: امك مب راضيه .. 
فارس عقد حواجبه: مب راضه! .. شو السبب .؟
بوفارس: سألت عنهم ..
فارس: زين ..
بوفارس: تقول مب من ثوبنا ..
فارس وقف مكانه: شو يعني مو من ثوبنا ؟!
بوفارس: استهدي بالله ..
فارس: يبه انت كلمت امي ؟
بوفارس: اي وقلت لها رايي فالموضوع .. 
فارس بفضول: زين شو رايك انت ؟
بوفارس: انا ماشوف فيها شي .. انت اخترتها وانت تتحمل نتيجة اختيارك ..
فارس: شلون يعني اتحمل نتيجة اختياري ؟
بوفارس: انا موافق على اي بنت انت تختارها .. بس لو صار ما صار بينكم .. لاتجينا ..
فارس: يبه يعني انت بعد مب راضي ؟
بوفارس: والله اني راضي وانا سألت عن البنت واهلها .. ابوها متوفي وماعندها الا امها واخوانها .. واخوانها صغار .. هي تدرس فالجامعه .. واخلاقها عاليه .. الله يوفقك معاها يبه وانا ما راح اوقف في طريقك .. بس الله يعينا على امك ..
فارس: يبه يعني امي مب راضيه ..
بوفارس: هي ما قالت انها مو راضيه .. بس اللي فهمته من كلامها انها ماتبي البنت ..
فارس: بس انا شاري البنت ..
بوفارس: فارس يبه قولي .. انت تعرف البنت ؟
فارس باصرار: لا ماعرفها ..
بوفارس: عيل ليش ما اخترت الا هي ؟
فارس: قلبي اختارها يبه .. 
بوفارس: لو بينكم شي قولي وانا ابوك .. ما بعترض على هالشي .. 
فارس: مافي شي يا يبه .. بس انا ارتحت لها .. شفتها كم مره .. 
بوفارس: وين ؟
فارس: فالمستشفى .. كل ما روح لجاسم ذيك الايام كنت اشوفها ..
بوفارس: اي ي ي .. 
فارس: يبه ترا ابي البنت وقلت لك انا شاريها لو من تكون ..
بوفارس" يا فارس شكلك بتعلن الحرب على امك .. والله يستر منك بس " .. 
بوفارس: الله يقدم اللي فيه الخير .. انت استخير الله يرضى عليك ..
فارس بحزن: الحمدلله استخرت و مرتاح .. 
بوفارس: زين يبه انا بروح الغرفه ارتاح .. انت فكر في كلامي .. ولو كلمتك امك فالموضوع الله يرضى عليك لاتشد معاها .. 
فارس لوى بوزه: يصير خير .. 
بوفارس هز راسه وهو طالع .. فارس سكر الباب ورا ابوه وكان معصب .. سكر اصابع على بعض وبقبضة يده ضرب الطاوله بقوه .. انكسر الزجاج وانجرح فارس .. ماحس بالالم من القهر اللي فيه .. شاف يده وراح غسلها .. انتبه ان في زجاج دخل في يده .. لف يده بشاش وراح المستشفى عشان ينظفون له الجرح .. اول ما دخل المستشفى حس انه مب قادر يتنفس .. وقف في نفس المكان اللي وقف فيه لما كان شايل نايف اخو مناف .. مر عليه الشريط وتذكر كل تفاصيله .. حس بضيقه في صدره .. غمض عيونه بقوه وتنفس بعمق .. فتح عيونه وكمل دربه عند الاستقبال .. دخل على الدكتور ونظفوا له الجرح خيطوه له ولفوا له يده .. طلع من المستشفى وهو مب حاس باللي يدور حوله .. كان يشوف ويوه الناس ويسمع اصواتهم .. بس ما قدر يميز ويوهم ولا قدر يسمع شو يقولون .. مشى لين وصل سيارته .. شغل السياره وحرك .. ما كان عارف وين يروح .. لقى نفسه عند بيت مناف تم قاعد فالسياره .. حط راسه على السكان بحزن .. تم يفكر ويفكر .. تم فتره على هالحال .. واقف عند بيت مناف ويفكر .. كانت الساعه 1 ونص بالليل .. رن جوال فارس وهو واقف عند بيت مناف .. تم يطالع التلفون بحزن .. خلى التلفون يرن لين سكرت مناف .. تم فتره يطالع التلفون .. رجع اتصل لها .. ردت عليه بشوق ..
مناف: هلا حبيبي ..
فارس ابتسم بحزن: هلا وغلا ..
مناف: وش في صوتك ؟
فارس: مافيني شي ..
مناف: بلا فيك شي فارس ..
فارس: تعبان شوي ..
مناف بخوف: بسم الله عليك .. عسى ماشر ؟
فارس: ممممممم .. مصدع ..
مناف: زين خذت حبه تخفف الالم ؟
فارس: لا بعد شوي باخذ ..
مناف: من متى وانت تحس بهالصداع ..
فارس: من شوي ..
مناف: فديت روحك والله .. زين عشاني قوم خذ لك حبه تخفف الالم و روح ارتاح ..
فارس: مو الحين يا قلبه .. 
مناف: واللي يسلمك ..
فارس غمض عيونه: ان شاءالله ..
مناف: انتظر اتصالك ..
فارس: ان شاءالله .. 
سكر منها وخنقته العبره على حال المسكينه مناف .. 
فارس " فديت اهتمامها فيني .. الله يحفظها .. ليش يا يمه انتي شايفه نفسج على الناس .. ليش يا يمه " .. 
قعد شوي يفكر وهو يطالع بيتهم .. اتصل بمناف مره ثانيه ..
مناف بإهتمام: اشوى الحين حبيبي ؟
فارس ابتسم: يا قلبه انتي .. من اسمع صوتج اكون بخير ..
مناف بدلع: فديتك يا فارس .. احبك واموت فيك ..
فارس بفرح: وانا اعشقج يا مناف .. الحين مافيني شي ..
مناف وفارس: هههههههه ..
مناف: بسم الله عليك حبيبي .. زين متى بتنام ؟
فارس: مادري بعد شوي ..
مناف: زين روح ارتاح الحين احسن ..
فارس: لا خلج معاي شوي .. 
مناف: همممممم .. بس شوي ..
فارس ابتسم: كل شي منج حلو .. شوي .. وايد .. كل شي حلو منج يا اغلى بنت فالعالم ..
مناف: انا كلي لك .. حياتي وقلبي وعمري ..
فارس: انتي بكل مافيج لي انا .. ما يهمني من انتي ولا من بنته ولا غيره ..
مناف استغربت من كلام فارس .. 
فارس" اوه شو خربطت انا " .. 
فارس: زين حياتي خليني اروح ارتاح شوي ..
مناف مبتسمه: زين حبيبي .. تحمل بنفسك فديتك ..
فارس: من عيوني الثنتين ..
مناف: فديت عيونك والله ..
فارس: تامرين على شي ..
مناف: لا حبيبي سلامتك .. بس طمني عليك اول ما تقعد من النوم .. 
فارس: ان شاءالله يا قلبه ..
مناف: مع السلامه ..
فارس: سلام ..
سكر فارس من مناف وهو مخنوق .. شغل السياره وحرك رايح البيت .. كان يمشي بهدوء فالدرب .. يفكر في مصيره مع مناف .. يفكر في كلام ابوه وتصرف امه .. وغموض محمد .. وصل البيت وكانت الساعه 3 .. فاطمه كانت قاعده فالصاله تكلم يوسف .. شافت فارس واستغربت ..
فاطمه: لحظه يوسف ..
يوسف: ان شاءالله ..
فاطمه: فارس ..
فارس مبتسم: هلا ..
فاطمه: وين كنت ..
فارس: طالع عند الربع ..
فاطمه: تصدق على بالي انك نايم .. 
فارس: ههههه .. تعرفيني ما نام من وقت .. 
فاطمه: زين بتنام الحين ؟
فارس: لا .. بعد الاذان ..
فاطمه: اهاا ..
فارس بغلاسه: من تكلمين ؟
فاطمه: يعني من بكلم ..
فارس قعد جنبها وسحب السماعه ..
فارس: احم احم ..
يوسف: ههههه .. هلا هلا 
فارس: من ؟
يوسف: معاك الطواري ..
فارس: هههههه .. احلى يالطواري .. تعالوا انقذوني قلبي يعورني ..
يوسف: اللي يبينا يجينا ..
فارس: طواري تعبان .. 
فارس ويوسف: ههههههه ..
فارس: ليش تكلم اختي هالوقت ؟
يوسف: عن من تتكلم الشيخ ؟
فارس: عن الجميله اللي قاعده جنبي ..
يوسف: قصدك زوجتي ..
فارس: همممممم .. تقدر تقول زوجتك .. بس هي للحين عايشه في بيت ابوها ..
يوسف: ذليتونا ترا ..
فارس ويوسف: ههههههه 
فاطمه انتبهت ليد فارس .. 
فارس: شو اخبار خالك وريما ؟
يوسف: الحمدلله .. 
فارس: سلم على بوخليفه وايد .. 
يوسف: يبلغ ..
فارس: يلا حبيبي .. سلام ..
يوسف: الله وياك ..
فارس عطى فاطمه السماعه ..
فارس: كلمي ريلج .. 
فاطمه خذت السماعه: فارس شو فيها يدك ؟
فارس: انكسرت الطاوله ودخل الزجاج بيدي .. رحت المستشفى وخيطوا لي الجرح ونظفوه ..
فاطمه: و شلون انكسرت الطاوله ؟
فارس: سالفه طويله بعدين اقولج اياها .. كلمي الولهان بوخليفه ..
فاطمه ابتسمت له وكلمت يوسف .. فارس راح الغرفه .. بدل ملابسه وحذف نفسه على السرير .. 
غطت عيونه شوي الا جاسم يقعده للصلاه .. 
جاسم: فارس .. فارس .. يلا قوم بنروح المسيد ..
فارس: زين .. جسوم ..
جاسم: نعم ..
فارس: شلني عيزان ..
جاسم: زين اشيلك وين اوديك ؟
فارس: ودني المسيد ..
جاسم: هههههه .. فاكر نفسك خفيف ..
فارس: خف علينا يالريشه ..
جاسم ركب على سرير فارس وقعد على ظهره ..
جاسم: قولي الحين انت تحس فيني وانا على ظهرك .. 
فارس: الحقوني ماقدر اتنفس .. 
جاسم: ههههههه .. لا تستعبط ..
فارس: خنفتني جسوم .. قووووم ..
جاسم: هههههه ..
بوفارس كان واقف يراقبهم بفرح .. 
بوفارس " الله يسعدك يا فارس .. الله يفرح قلبك بمناف .. انا ادري انك تموت فيها .. و الله يكتبكم لبعض " ..
بوفارس: صلاه صلاه ..
جاسم وفارس التفتوا على بوفارس ..
جاسم: ان شاءالله .. 
فارس: يبه الحقني .. خنقني جسوم 
بوفارس: ههههه .. يلا بيقيم الصلاه خلوا عنكم اللعب ..
فارس: قول حق ولدك الدب يقوم عني .. ماقدر اتحرك ..
جاسم: انا دب ..
فارس: ماقدر اتكلم .. لحقوني ..
بوفارس: ههههههه ..
بوفارس شل جاسم من على ظهر فارس وسحب فارس من يده ..
بوفارس: قوموا يلا ..
فارس: ان شاءالله .. باتوضأ وبلحقكم ..
بوفارس: بارك الله فيك ..
بوفارس كان شايل جاسم .. طلعوا من الغرفه نزلوا تحت .. فارس توضأ ولحقهم وعبدالعزيز سبقهم المسيد .. بعد ما خلصوا رجعوا البيت .. فارس حذف نفسه على السرير ونام .. جاسم انسدح مع ابوه فالصاله وناموا .. عبدالعزيز نام في غرفته .. 
بعد هاليوم اللي كان تعيس بالنسبه لمحمد وفارس .. يوم جديد يمر عليهم بالمجهول .. فارس قعد من النوم الساعه 10 على تلفون مناف .. 
فارس بتعب: هلا ..
مناف: صح النوم حبيبي ..
فارس مبتسم: يا قلبه انتي ..
مناف: متى نمت فديتك ..؟
فارس: مممممم .. بعد الصلاه ..
مناف: ليش فديتك ؟
فارس: ما قدرت انام من الصداع .. بعد ما صليت الفجر نمت ..
مناف مبتسمه: نوم العوافي حبيبي ..
فارس: الله يعافيج يا قلبه ..
مناف: زين يلا قوم .. بسك نوم ..
فارس: ان شاءالله .. 
مناف: بعد ما تصحصح كلمني ..
فارس: من عيوني يا عيوني .. 
سكرت مناف من فارس .. فارس قام من السرير يتكاسل .. خلص روتينه ونزل تحت .. من بعد كلام ابوه اول مره يشوف امه لما دخل الصاله ولقاها قاعده اطالع التلفزيون .. ما كان له نفس يسلم عليها من الصدمه .. بس اجبر نفسه وسلم ..
فارس: السلام عليكم .. وباس راسها ..
ام فارس: عليكم السلام .. هلا يبه .. 
فارس: شو اخبارج ؟
ام فارس: الحمدلله .. ليش ما رحت الشغل اليوم ؟
فارس: تعبان .. 
ام فارس: شو فيك ؟
فارس: جسمي متكسر شوي ..
ام فارس: اهمزك شوي ..
فارس: لا ماله داعي .. 
ام فارس: اسوي لك سندويش يبه ؟
فارس: لا مالي خاطر اكل ..
ام فارس: شو فيك يبه ؟
فارس: شو صار على موضوعي ..
ام فارس كشرت: اي موضوع ؟
فارس: الزواج .. 
ام فارس: اي زواج .. 
فارس بعصبيه: والله ماعرفنا لكم .. سويتوا لنا سالفه عشان نتزوج .. ويوم قلنا بنتزوج قلتوا اي زواج .. شو السالفه .. ؟
ام فارس: اسمع يا فارس .. هالبنت مب من ثوبنا .. وجانك تعرفها ولعبت بعقلك انا اقولك ما تاخذها .. 
فارس: شو مب من ثوبنا .. شو اعرفها .. البنت شايفها وابيها ..
ام فارس: لا انت تعرفها ..
فارس: اعتقد كلامي واضح .. 
ام فارس بصراخ: اي كلام .. شايفني ياهل جدامك ..
فارس مسك اعصابه: محشومه الغاليه .. بس قلت لكم ماعرفها .. ولو اعرفها بقول اني اعرفها .. بس هالبنت ابيها
ام فارس: شلها من راسك .. شفت لك بنت ناس ما عليها زود ..
فارس: ما بيها .. انا ابي اللي في بالي .. 
ام فارس بتحدي: وان قلت لك ما تاخذها ..
فارس: لا باخذها ..
ام فارس: لو خذتها .. انا مالي قعده في هالبيت .. 
فارس: يه .. ليش هاي كله .. البنت ما عليها كلام .. بس عشانها فقيره .. كلنا فقاره ..
ام فارس: انت شفت وين عايشين هم .. عرفت من اهلها .. 
فارس: ما يهموني .. انا ابها هي .. يا يمه كلامج ما يدخل العقل ..
ام فارس بصراخ: اسمع يا فارس .. يا انا يا هالبنت .. والقرار لك ..
دخل بوفارس على حشرة ام فارس وسمع اخر جمله قالتها لفارس .. 
بوفارس: شو صاير .. ليش هالصراخ ؟
ام فارس: تعال شوف ولدك .. يراددني ويعاند ..
بوفارس: علميني شو صاير 
ام فارس: الشيخ الا ياخذ هالبنت اللي لعبت بعقله ..
فارس وقف مكان: قلت لكم البنت ماعرفها .. انتوا ما تفهمون ..
بوفارس: استهدي بالله يا فارس ..
فارس: اسمع كلام امي ..
بوفارس: مزنه .. ليش ما تبين البنت ؟
ام فارس: اعتقد كلامي واضح وقلته من قبل .. الينت مب من ثوبنا .. لي متى بعيد لكم هالكلام .. 
بوفارس: زين شو فيها .. انا يوم خذتج كنت على قد حالي .. صح
ام فارس تكابر: بس انا طلعت من بيت ابوي وماعلي قصور .. وانت ما قصرت معاي ..
فارس: يمه ليش تقصين على نفسج .. مالج حجه على البنت ..
ام فارس عصبت: انت اسكت ولا كلمه .. اسمع محمد .. لو ولدك خذ هالبنت انا مالي قعده في هالبيت .. خل هالي لعبت بعقل ولدك تربيكم كلكم ..
بوفارس: يا مزنه .. كلامج مو مقنع .. الولد يبيها .. وقال انه ما يعرفها .. ولا يكلمها .. انتي مكبره الموضوع عشانها بنت فقيره وعلى قد حالها .. 
ام فارس: اشوفك موافقث ولدك ..
فارس: كلام ابوي صح ..
ام فارس: انا مابي اعور راسي معاك انت .. 
بوفارس: اذكروا الله .. خل نحل المشكله بهدوء ..
ام فارس: يا ناس احر ما عندي ابرد ماعنده هالريال ..
بوفارس رفع حاجب: اتقي شر الحليم اذا غضب يا مزنه .. 
ام فارس: شوف انا من بكره بروح اخطب له بنت وحده من صديقاتي .. ذيك البنت اللي ما عليها كلام .. بنت شايفه الخير .. متربيه على العز ..
فارس: انا قلت هالكلام من قبل .. لو خطبتي لي .. بقطع ويهج جدام الناس .. يعني بالعربي بفشلج .. مب رايح .. ولا تدرين شو بسوي .. بدخل على اهل البنت وبقولهم امي جبرتني على بنتكم ..
بوفارس: وفارس يسويها ..
ام فارس: لا والله .. شجعه انت ..
بوفارس وصل حده من ام فارس ..
بوفارس بصوت هز البيت: وبعدين .. يعني انا مالي حشيمه .. 
ام فارس انتفضت من صرخته .. وقفت ونزلت راسها .. فارس مسك ابوه من كتفه وضغط عليه ..
بوفارس: حتى لو فارس يكلمها ولا يعرفها .. خليه ياخذها .. انتي بتعيشين معاها .. انتي بتصرفين عليها .. عيالها بيتسمون باسمج .. ولا تحرجين نفسج عند العرب .. فارس ولدي واعرفه .. 
ام فارس قامت تصيح: وربي اني ما برضى عليك لين خذتها .. روح الله لا يوفقك ويها ..
طلعت من الصاله وهي تصيح .. فارس حس ان ريوله ما تشيله .. دارت الدنيا حوله .. قعد على الكرسي وغطى ويهه بيدينه .. 
بوفارس: فارس ادري انك تموت في مناف .. اللي مات اخوها نايف بين ايدينك .. واخوانها فيصل وعبدالله اللي جبتهم المزرعه ذيك الايام .. وادري انك مهتم فيهم ومب مقصر فيهم .. 
فارس كان يسمع كلام ابوه وحسه مثل السكاسين اللي طعنت قلبه .. رفع راسه وشاف ابوه بحزن ..
فارس: غير مناف انا مابتزوج .. 
مشى عن ابوه وراح غرفته شايل معاه همه .. اتصل بمحمد ولد عمه ..
.......................


فارس بحزن: حمود تعال طلعني من بيتنا .. ان سقت السياره بطلع ومب راجع لكم كلش ..
محمد بخوف: فروس شو صاير ..
فارس: تعالي الحين ..
محمد: زين زين ..
سكر محمد من فارس وطارعلى بيتهم .. اول ما دخل لقى بوفارس قاعد فالصاله والهم والحزن كسوه .. 
محمد: السلام عليكم عمي .. 
بوفارس: هلا والله يبه .. فارس فوق .. الحق على اخوك يا محمد ..
محمد: بخوف .. شو فيه ؟
بوفارس: تذابح مع امه عشان سالفة الزواج .. روح له يبه وخذ مافي خاطره .. 
محمد: ان شاءالله .. 
طلع محمد من الصاله وراح غرفة فارس على طول .. شاف حالة فارس .. كان حاذف نفسه على السرير ويطالع فوق .. جواله كان يرن وماكان يرد .. محمد خاف ان فارس فيه شي .. قرب منه يتفحصه .. طالعه فارس ..
فارس: قوم خل نطلع بسرعه .. 
محمد: زين .. 
طلعوا من الغرفه وكانت ام محمد في ويهم .. فارس ما طالعه ونزل بسرعه وسحب محمد معاه .. ام فارس عصبت على الحركه .. 
ام فارس " يا انا يا بنت الفقر اللي تبيها .. اصبرعلي يا فارس " .. 
نزلت الصاله وكان بوفارس قاعد بروحه .. قعدت جنبه ..
ام فارس: محمد ..
بوفارس: نعم ..
ام فارس: اسمح لي الغالي .. بس ولدك عصب بي ..
بوفارس: انتي ما عندج سالفه على هالكلام .. رافضه البنت عشانها فقيره ..
ام فارس: مو من حقي اشوف الزين لولدي ..
بوفارس: من حقج ما اختلفنا .. بس ما تجبرين الولد ياخذ من انتي تهوين .. هو بغاها خليه ياخذها .. 
ام فارس: والله ما ياخذها ..
بوفارس قام من مكانه متنرفز ..
بوفارس: لا حول ولا قوة الا بالله .. 
راح الغرفه صلى ركعتين ونام شوي .. ام فارس تمت فالصاله تفكر باللي صار .. كان ودها تمحي مناف من الوجود عشان فارس ما ياخذها .. 
محمد طار بفارس وراحوا شقة فارس اللي ما تهنى فيها .. دخلوا الشقه اللي أثثوها مع بعض وتعنوا عشان يجهزونها لعيون مناف .. دخل فارس غرفة النوم الفاضيه .. 
فارس: هالغرفه بتم فاضيه ..
محمد: اذكر بك يا فروس .. بأذن الله هي بتختار الاثاث .. وهي بتملي لك حياتك فرح ..
فارس قعد على الارض في الغرفه الفاضيه .. حضن ريوه لصدره وغمض عيونه بحزن ..
فارس: ما سمعت كلام امي يا حمود .. حلفت اختار بين مناف وبينها ..
محمد انصدم من الكلام: شو .. امك ليس تفكر جي ..؟
فارس: آآآه .. مادري عنها .. 
محمد: زين شو بتسوي الحين ؟
فارس: محتار والله .. عشمت البنت .. كل يوم اقولها بعد ما املج بس بنسوي وبنسوي .. بناينا احلام .. واحلام .. 
محمد " والله انك ما تستاهل يا فارس " ..
محمد: امك كلمتني بنفس الموضوع امس ..
فارس التفت على محمد عاقد حواجه ..
فارس: شو قالت لك ؟
محمد: سألتني اذان انت تعرف البنت .. وانا اصريت اني مادري عن موضوع الزواج اصلا .. وانك ما تعرفها ولو انك تعرفها بقولها ..
فارس: امي هاذي مادري بأي منطق تفكر ..
محمد: انا انصدمت فيها ..
فارس: تعرف شو قالها ابوي اليوم ؟
محمد: شو ؟
فارس: قالها انا يوم خذت كنت على قد حالي .. شو تتوقع ردت عليه ؟
محمد رفع حاجب: شو ؟
فارس: تقول لابوي انا طلعت من بيت ابوي ما علي قصور وانت ما قصرت علي .. حمود ابوي كان موظف على قد حاله اول ماخذ امي .. وبعد ما جابتني امي ابوي كمل الجامعه وامي كانت تسانده .. تخيل بيني وبين فطيم اختي تقريبا 8 سنين .. بعد ما تخرج ابوي من الجامعه وخذ منصب امي حملت بفطيم .. تدري ليش ؟ 
محمد: ليش ؟
فارس: لان ابوي كان على قد حاله .. وامي ما كانت تبي عيالها يتربون الا فالعز .. يعني كانت تصرف علي بروحي اللي وراها واللي جدامها .. بس بعد ما خذ ابوي المنصب وصار له شان في شغله جات فطيم وعبدالعزيز ووراهم مريم وايمان .. تذكر البطره اللي عشناها واحنا صغار .. واللي لحين نعيشها .. 
محمد: الحمدلله على كل حال.. بس ليش امك خايفه من الفقر ؟
فارس: مادري يا حمود .. ماقدر افكر في شي .. تدري امس فالليل ابوي فاتحني بالموضوع .. من القهر اللي فيني بعد ما طلعت من المستشفى مادري شلون وصلت لين بيتها .. حمود تميت مجابل بيتها وافكر .. اتصلت لي وكلمتها وسولفت ولا قلت لها اني عند بيتهم .. وهي كانت حاسه ان فيني شي .. بس انا تعذرت لها .. حمود ماقدر اتخيل حياتي بدونها .. 
محمد: اذكر ربك يا فارس .. وان شاءالله بيتغير الوضع .
فارس: اي وضع .. هاذي ام فارس ..
محمد: زين قوم خل نروح الصاله ..
فارس: لا خلني هني شوي .. خلني بروحي حمود ..
محمد: ان شاءالله يبه .. بس لو بغيت شي انا قاعد فالصاله .. 
فارس: زين ..
طلع محمد من الغرفه الفاضيه وترك فارس بروحه فيها .. سكر الباب عليه وهو يحاتيه ويفكر فيه .. فارس انسدح على الارض فرد ايدينه بمستوى كتفه .. ومد ريوله يده .. كان شكله شكل المصلوب .. تم مغمض عيونه ويفكر في مناف وفي امه .. احتار بينهم .. يموت في مناف .. ويموت في امه .. 
فارس " الحين انا معصب لازم احكم عقلي واوزن الامر عدل .. مناف ما تدري عن شي .. وامي راكبه راسها .. مناف المسكينه عشمتها وامي حالفه انها ما تدخل البيت .. مناف تنتظرني اليوم قبل بكره وامي كارهتها .. لو كلمت يدتي ممكن تقنع امي .. ولا عميمه هيا ممكن تقنع امي .. بس اخاف توافق عشان تسكتهم وتحول حياتي جحيم بعدين .. مناف اللي فيها كافيها مابي ازيد همها .. مممممم .. ابوي شعرفه عن مناف واخوانها واني اموت فيها .. بس ليش ابوي موقفه ضعيف جدام امي .. صج امي شخصيتها قويه .. بس ابوي كلمته المسموعه .. والله انك غريب يا بوفارس .. مالي غير اكلم يدتي .. هي لها تأثير على الكل .. ولازم ماشد مع امي .. بابتعد هاليومين لين تهدى اعصابها وارجع افتح الموضوع معاها .. ولو ما نفع بكلم يدتي اكيد " .. 
تم فارس يقلب الكلام في مخه ويحاول يهدي نفسه عشان ما يتهور ولا يتصرف تصرف ما يعجب حد .. 
محمد كان فالصاله يكلم ساره .. 
ساره: هلا والله .. 
محمد: هلا ساره ..
ساره: انت وين فديتك ؟
محمد: مع فارس برا ..
ساره: اي ي ي .. زين جاي على الغدا ؟
محمد يطالع ساعته: الحين الساعه 12 ونص .. خليني اشوف ولد عمي .. لو بنطول لا تنطروني على الغدا .. ولو خلصنا من وقت باتصل لج ..
ساره: زين فديتك .. 
محمد: يلا مع السلامه .. 
ساره: الله يحفظك .. 
فارس كان واقف عند باب الصاله وسمع الحوار اللي دار بين محمد وساره ..

فارس: وايد جاف معاها ..
محمد التفت عليه: بسم الله انت من وين طلعت ؟
فارس ابتسم وقعد جنب محمد: من زمان .. 
محمد: اخبارك الحين ؟
فارس: الحمدلله احسن .. 
محمد: زين شو قررت ؟
فارس: بتم هني كم يوم .. ببتعد عن امي شوي عشان تهدى اعصابها وتهدى اعصابي .. وبعدين برجع بكلمها فالموضوع مره ثانيه .. 
محمد: الله يهديها امك .. 
فارس: زين ما قلت لي لي متى انت بتم جي مع زوجتك ؟
محمد: شلون ؟
فارس: حمود .. انت فاهم ان شو اقصد ..
محمد: فارس .. لو سمحت لا تناقشني في هالموضوع .. خلاص النفس طابت ..
فارس: الله يهديك يا حمود .. 
محمد: زين قوم نروح بيتكم نجيب لك ملابس .. ونروح نجيب غدا ..
فارس: مو متغدي فالبيت .؟
محمد: نو .. مالي خاطر اروح البيت اصلا .. قام من مكانه .. يلا حبيبي .. 
فارس: توكلنا .. 
طلعوا ثنينهم ورجعوا بيت فارس .. فارس شاف فاطمه فالصاله .. سلم وراح الغرفه على طول .. محمد تم يطالع فاطمه بفرح .. 
محمد: شحالج بنت العم ؟
فاطمه مبتسمه: الحمدلله .. انت شو اخبارك ؟
محمد: عايشين .. 
فاطمه: اخبار ساره واليهال ؟
محمد: تمام ..
فاطمه: زين قولي يا محمد ..
محمد يطالع عيونها: آمريني ..
فاطمه انحرجت: احم .. شو سالفة امي وفارس .. 
محمد تنهد: آآه .. يا فاطمه فارس مسكين والله ..
فاطمه: خوفتني على اخوي .. شو فيه ؟
محمد: فارس يبي ينزوج صح ..
فاطمه: صح ..
محمد: وامج رفضت البنت ..
فاطمه بصدمه: هاااا .. ليش!!!
محمد: امج ردت ردت صدمتني انا فيه ..
فاطمه: شو ؟ .. وكانت متوقعه رد محمد ..
محمد: تقول ان البنت مو من ثوبكم ..
فاطمه: لااا .. حرام ليش جي ..
محمد: اليوم الصبح فارس شد معاه شوي .. وراحت امج تصيح .. وخيرت فارس بين البنت وبينها ..
فاطمه: لا حول ولا قوة الا بالله .. 
محمد: الله يصبر فارس ..
فاطمه: محمد .. فارس يعرفها ؟
محمد: لا مايعرفها .. ولو يعرفها كان قال .. تعرفين فارس ما يهتم لاي شي دام هو مقتنع فيه ..
فاطمه: فديته والله .. 
دخل عليهم فارس .. 
فارس: يلا مشينا ..
محمد: يلا ..
فاطمه: فارس ..
فارس كان واقف وفاطمه وراه ..
فارس: نعم ..
فاطمه: وين بتروح ؟
فارس منزل راسه: قريب ..
فاطمه: فارس ..
فارس مشى وطلع من الصاله .. فاطمه تمت واقفه مكانها وتصيح .. محمد طالعها بحزن ..
محمد: اعذريه على هالتصرف ..
فاطمه: قوله لا يسبتعد عنا .. احنا هله ..
محمد: ان شاءالله .. وانتي لاتكدرين خاطرج الله يخليج ..
فاطمه مسحت دموعها: ان شاءالله .. بس الله يخليك طمني عليه ..
محمد: من عيوني الثنتين .. وانتي ديري بالج على نفسج ..
طلع محمد وفاطمه تمت واقفه عند باب الصاله تراقبهم .. فارس كان صاد مايبي يشوف الحزن بعيون اخته .. حرك وطلع من البيت وهو حزين على الحاله اللي ترك فيها فاطمه .. 
فاطمه المسكينه اتصلت في عبدالعزيز ومريم وتجمعوا عشان يناقشون موضوع فارس .. 
الريم كانت في وضع لا تحسد عليه .. حست نفسها ضايعه .. دوم قافله عليها الغرفه وماتاكل ولا تنام عدل .. بومحمد خاف عليها .. خاف ان علي مسوي فيها شي .. 
بومحمد: علي ..
علي طلع من غرفته وراح عند ابوه بسرعه ..
علي: نعم يبه ..
بومحمد بحده: الريم شو فيها ؟
علي ارتبك: م م م مافيها شي ..
بومحمد: حالها مو عاجبني هاليومين .. ليكون رديت مسوي فيها شي ..
علي حس بالحزن .. نزل راسه باحراج وغمض عيونه ..
علي: لا يبه ..
بومحمد تحسف انه قال لوده هالكلمه .. 
بومحمد: زين روح نادها لي ..
علي: ان شاءالله .. 
راح علي صوب غرفتها .. طق عليها الباب ..
علي: اريام .. الريم ..
الريم: نعم ..
علي: تعالي ابوي يبيج تحت ..
الريم " اوه شو يبي ابوي " ..
الريم: زين الحين بنزل ..
نزل علي عند ابوه وكانوا ينتظرون الريم .. دخلت عليهم الريم اللي ويها صار اصفر من الهم والحزن .. بان السواد تحت عيونها . بومحمد وعلي استغربوا من حالها ..
بومحمد: الريم ..
الريم منزله راسها: نعم يبه ..
بومحمد: شو فيج ؟
الريم: مافيني شي يبه ..
علي: ليش ويهج اصفر .. تعبانه .. شي يعورج ؟
الريم: لا مو تعبانه ..
علي قرب من الريم ورقع راسها .. وكانت عيونها حمره من الصياح .. 
علي: ليش تصيحين ؟ حد قايل لج شي ؟
الريم: لا محد قايلي شي ..
بومحمد: عيل ليش ويهج جي ؟
الريم: مافيني شي .. بس عشان نومي معتفس بان علي شوية تعب ..
بومحمد: انتي كنتي تصيحين قبل ما تجيبن ؟
الريم: لا بس عيوني تحكني .. والظاهر ماغسلت يدي قبل ما احكها .. وصارت عيوني حمره .. 
بومحمد: لا انتي فيج بلا ..
الريم: مافيني شي ..
علي: حد قايل لج شي .. 
الريم: لا .. اقولكم مافيني شي .. 
بومحمد: متهاوشه مع حد ؟
الريم: شو فيكم .. اقولكم مافيني شي .. زين بروح انام تعبانه ..
بومحمد: مممممم .. زين روحي نامي .. بس حالج مب عاجبني يا بنت ..
علي: بروح معاج الغرفه ..
الريم: يلا ..
طلعوا من مكتب ابوهم وراحوا غرفة الريم .. تم علي يتفحص الغرفه بعيونه .. 
الريم: علي شو فيكم ؟ مافيني شي .. بس رقادي معتفس ..
علي: زين .. مو مشكله .. 
انسدحت الريم على فراشها وعلي غطاها عدل وطلع عنها .. اول ما طلع علي رجعت تصيح بحزن .. تمت الريم على هالحال فتره .. 
محمد وفارس راحوا خذوا لهم غدا وراحوا الشقه .. حطوا الغدا وطبعا ولا واحد منهم كانت له نفس انه ياكل شي .. تم الاكل مكانه .. فارس انسدح على كرسي ومحمد على الكرسي الثاني .. تموا ساكتين وكل منهم يطالع السقف ويفكر في همه .. 
......................



" يا ذا النجوم اللي شراتي سهارى .. قولي لنجم الياه يطلع مع سهيل .. خل(ن) احبه سر ماهو جهارى .. ودي بشوفه واعسرتني المواصل " .. 


فارس كان منسدح على الكرسي ويفكر في مناف .. 


فارس " هل استعجلت لما قلت لها اني كلمت اهلي ؟! اكيد هي تنتظر اهلي يمرون عليها .. اخاف تنكسر فرحتها "


غمض عيونه بتعب وتم يفكر ويفكر .. 


فارس " بس ابوي شلون عرف اني اموت فيها ؟ واني اكلمها .. وشلون عرف اخوانها ؟ معقوله عرف فيصل فالعزبه .. لان فيصل كان معانا فالمستشفى لما ابوي شافني مع مناف ذيك الليله .. والله انك مب هين يا بوفارس .. بس شلون عرف اني احبها واموت فيها .. هو قالي ادري انك تموت فيها .. معقوله يكون سمعني وانا اسولف مع مناف .. بس انا ما تكلمت جدامهم كلش .. دوم اروح بعيد .. يا ربي افتر مخي من هالكلام اللي يصير حولي .. " 


محمد كان يطالع فارس ومبتسم ..


محمد: فروس قوم نطلع ..


فارس: خوش راي .. اول مره في حياتك تقول شي عدل ..


محمد حذف فارس بالمخده: يا اللي ماتستحي على ويهك ..


فارس: ههههههههههه .. 


محمد: تضحك .. زين اوريك .. انا مب طالع معاك .. روح تمشى بروحك ..


فارس نط على محمد ..


فارس: زعلت!


محمد طالعه: قم عن ويهي بس .. 


فارس: افااا .. زعلت مني الغالي .. براضيك ولا يهمك .. بكره اصكك بسياره اخر موديل .. تلقاها عند باب البيت ..


محمد: لا والله .. تستخف دمك ..


فارس: ما وصل مواصيلك في خفة الدم .. محشوم الغالي ..


محمد دز فارس وتموا يحذفون بعض بالمخدات .. تموا يضحكون على اشكالهم ..


فارس: حتى اليهال ما يسون سواتنا ..


محمد: كلن يتكلم عن نفسه لو سمحت .. انا اكبر منك .. وكلي ادب واخلاق واحترام .. والى اخره من الصفاحت الطيبه المحببه عند الناس ..


فارس: اشكرك يا محمد ولد عمي .. كل هاي فيني .. والله ماقدر اعبر عن فرحتي برايك فيني .. كل هالسنين وانت مخبي هالكلام في خاطرك لي .. لا غلطان يا ابن العم ..


محمد: الله يعطيك عقل ..


فارس: في هاذي صدقت يا محمد بن حمد .. حمد اخو ابوي .. ابوي محمد بوفارس .. فارس انا ولد عمك ..


محمد: طلعت ظريف وانا مادري .. 


فارس: جدا جدا .. 


محمد: زين قم نطلع .. 


فارس: ان شاءالله الشيخ .. بس بضبط نفسي ..


محمد: من زينك ..


فارس: فديتني والله .. الحلا والزين فيني .. 


محمد: يلا مع ويهك .. 


فارس: زين زين .. 


طلعوا بسيارة فارس .. رن جوال محمد .. فارس تذكر انه ما جاب جواله .. 


فارس: افا نسيت جوالي ..


محمد: نرجع .. 


فارس: لا ماله داعي ..


محمد " والله مب منك يا فارس .. تتهرب ادري .. الله يعينك والله " .. 


ساره كانت متصله تطمن على محمد ..


محمد: مرحبا ..


ساره: هلا فديتك .. انت وين ؟


محمد: برا ..


ساره: متى بترجع ؟


محمد: ليش في شي ؟


ساره: تعبانه شوي ..


محمد توتر: زين الحين جاي البيت ..


ساره: حبيبي .. لو مشغول عادي خذ راحتك ..


محمد: لا الحين بجي البيت .. انتي ارتاحي ولا تتحركين ..


ساره: زين ..


سكر محمد من ساره والتفت على فارس اللي كان في عالم ثاني .. 


محمد: فروس روح بيتنا ..


فارس عقد حواجبه: بيتكم ؟


محمد: اي زوجتي تعبانه وابي اخذها المستشفى ..


فارس: ان شاءالله .. 


فارس حول مساره الى بيت عمه .. وصلوا بيت بومحمد وكانت الريم وامها فالحوش .. سلطان و جاسم واحمد كانوا يلعبون بالسياكل حولهم .. الريم اولم ا شافت سيارة فارس كتمت انفاسها .. تمت تناظر سيارة فارس بحزن .. ماقدرت تحبس دموعها اكثر .. قامت من عند امها وراحت داخل البيت بسرعه .. فارس انتبه لها .. بس ما اهتم .. نزلوا الشباب .. فارس سلم على مرت عمه وقعد معاها شوي .. 


فارس: السلام عليكم ..


ام محمد مبتسمه: عليكم السلام .. 


فارس: شحالج مرت عمي ؟


ام محمد: يسرك الحال يبه .. اعلومك انت ؟


فارس: الحمدلله ..


ام فارس: فارس يبه شو فيك ؟


فارس باستغراب: مافيني شي .. 


ام فارس: من مزعلك ؟ 


فارس اصطنع الابتسامه: محد مزعلني .. ليش تقولين هالكلام ؟


ام محمد: يبه ويهك مصفر .. وفي عيونك كلام ..


فارس بلع ريقه: تعبان هاليومين من كثر الشغل .. 


ام محمد: يعطيك العافيه ..


مريم لما شافت اخوها راحت عنده وسلمت عليه ..


فارس مبتسم: هلا وغلا ..


مريم: شو اخبارك فارس .؟


فارس: الحمدلله .. اعلومج انتي ..


مريم مبتسمه: الحمدلله ..


فارس: اخبار النسيب ؟


مريم: طيب .. 


فارس: زين انا استأذن .. تامروني على شي ؟


ام محمد: تو الناس يبه .. ما قعدت ..


فارس: عندي شغل .. 


ام محمد: الله يوفقك يبه .. بس لا تقطعنا ..


فارس: الله يسلمج الغاليه .. من عيوني ..


فارس سلم عليهم وراح صوب السياره .. مريم لحقته .. ركبت معاه جدام وتمت تسولف معاه .. 


مريم: شو صار على موضوعك ؟


فارس ابتسم بحزن: اي موضوع ؟


مريم: زواجك ؟


فارس: للحين ما صار شي .. 


مريم: كلمت امي ؟


فارس: ويا ليتني ما كلمتها ..


مريم بصدمه: ليش ؟


فارس: امج هاذي مادري شلون تفكر ..


مريم عقدت حواجبها: ليش يا فارس .. شو صاير ؟


فارس: امج وايد شايفه نفسها على الناس .. وعلى شو ..


مريم: امي شايفه نفسها ؟!!


فارس: اي شايفها نفسها .. على قولتها البنت مو من ثوبنا .. 


مريم: امي تقول هالكلام ؟


فارس: هاي ولاشي .. اليوم تذابحت معاها وطلعت من البيت ..


مريم: شو اقولك يا فارس .. امي كاعندها سالفه ترا ..


فارس: مادري شو اللي تبي توصل له .. يعني لا تتوقع اني اخذ اللي هي تبيها ..


مريم: زين فارس .. 


فارس: هلا ..


مريم: باتصل حق خالد وبقوله اني بطلع معاك .. وبتصل في فطيم وبنمر عليها .. حالتك صعبه .. ولازم نتكلم في موضوعك ونحاول نقنع امي ..


فارس تنهد: زين فديتج .. 


مريم اتصلت بخالد واستأذنت منه .. راحت تلبس واتصلت بفاطمه عشان يمرون عليها .. 


مريم: فطيم شو تسوين ؟


فاطمه: قاعده ارتب ملابسي ..


مريم: اجهزي بنمر عليج انا وفارس ..


فاطمه بخوف: شو فيه فارس ؟


مريم: ابوي ما قالج شي ؟


فاطمه: لا ما قالي .. مريوم خوفتيني شو فيه فارس ؟


مريم: فارس متهاوش مع امي عشان موضوع الزواج ..


فاطمه بصدمه: والله ..


مريم: اي الحين فارس ينتظرني تحت .. يلا جهزي بنمر عليج ..


فاطمه: زين زين .. 


سكرت من مريم وبسرعه لبست .. كانت تفكر في فارس .. وهي طالعه من غرفتها شافت عبدالعزيز .. 


عبدالعزيز: هلا اختي .. 


فاطمه: هلا فديتك ..


عبدالعزيز: على وين ؟


فاطمه: بيمر علي فارس وبنطلع شوي ..


عبدالعزيز: اها ..


فاطمه: انت وين بتروح ؟


عبدالعزيز: ولا مكان .. بيمرني النسيب فالميلس ..


فاطمه: اي قالي ..


عبدالعزيز: طلع مشخاله .. ما يخلي شي ..


فاطمه: لازم يا حبيبي ..


عبدالعزيز: ههههههه .. يصبر علي .. اوريج فيه ..


فاطمه: لو سمحت .. حدك عن ريلي ..


عبدالعزيز: خفي علينا .. 


فاطمه وعبدالعزيز: ههههههههه .. 


عبدالعزيز راح الميلس والشباب كلهم كانوا متجمعين .. فاطمه كانت تنتظر فارس ومريم .. 
في بيت بومحمد .. محمد وساره كانوا فالغرفه وساره كانت تتألم .. 


محمد بخوف: سمالله عليج فديتج ..


ساره: محمد مافيني شي حبيبي ..


محمد: وين مافيج شي .. شوفي ويهج صاير اصفر ..


ساره: عادي حبيبي .. الالم يجي ويروح ..


محمد: قومي بوديج المستشفى .. 


ساره بألم: لا مو مشكله .. بروح بكره احسن .. 


محمد: الله يهديج قومي . التعب باين عليج ..


ساره غمضت عيونها بقوه و حطت يدها على حلجها .. محمد حضنها وعيونه غرقت .. ساره حست بالامان في حضن محمد.. صاحت من الالم ودموعها بللت صدر محمد .. 


ساره: محمد يعور ..


محمد يمسح دموعها: سمالله عليج .. قومي لبسي وبروح انادي امي ..


ساره: بسرعه الله يخليك ..


محمد خاف على ساره وبسرعه راح عند امه .. دخل عليها الغرفه والخوف باين فعيونه ..


محمد: يمه لحقي ..


ام محمد بخوف: شو صاير يبه؟


محمد: ساره تعبانه يمه .. بطنها يعورها ..


ام محمد طلعت من الغرفه من سمعت كلام محمد .. دخلت الغرفه على ساره اللي كانت طايحه على الكرسي و تتألم .. 


ام محمد: ساره شو فيج يمه ؟


ساره: عمتي بطني يعورني .. ماقدر اتحمل الالم اكثر .. 


ام محمد: يلا قومي يمه .. على مهلج ..


ساره تصيح: آآآي ماقدر اتحرك .. محمد الحق علي ..


محمد دخل الغرفه وشل ساره ونزل فيها .. شافهم علي وكان منصدم من شكل ساره .. 


علي: شو فيكم ؟


محمد: شغل سيارتك بسرعه ..


علي: ان شاءالله .. 


ركض قبلهم وراح عند سيارته .. ام محمد ركبت جدام ومحمد حاط ساره بحظنه ويهديها .. وصلوا المستشفى ودخلوا ساره على الدكتور .. تموا ينتظرونها والتوتر والقلق باين عليهم .. محمد اتصل بابوه وبلغه انهم فالمستشفى .. بومحمد راح لهم المستشفى .. ساره كانت حالته صعبه .. تموا فتره ينتظرون .. طلعت لهم الدكتوره .. وكلهم تجمعوا حولها .. 


الدكتوره: من زوجها ؟


محمد: انا .. 


الدكتوره: تفضل معاي .. 


محمد طالع ابوه: ان شاءالله .. 


راح ورا الدكتوره .. 
الدكتوره: اخوي زوجتك صادتها مضاعفات .. مما ادى الى اجهاض الجنين .. 

محمد: شو ؟ اجهاض الجنين ؟

الدكتوره: اي ..

محمد: شو سبب هالمضاعفات ؟

الدكتوره: لها عدة اسباب .. مثلا ممكن انها طاحت او ضربها شي .. او شلت شي ثقيل .. او الحاله النفسيه .. 

محمد " الحاله النفسيه .. يالله .. ليكون ساره كانت حاسه بكل شي " .. 

محمد: زين دكتوره شو ممكن سبب اجهاضها من احد الاسباب اللي قلتي عنها ؟

الدكتوره: الاغلب الحاله النفسيه .. لان ما لاحظت عليها اي تعب جسماني او رضوض .. 

محمد غمض عيونه ومسح شعره بيده ..

الدكتوره: الله يعوضك ان شاءالله ..

محمد: جزاج الله خير .. زين زوجتي شو اخبارها ؟

الدكتوره: والله تألمت وايد وتعبت المسكينه .. بس الحين احسن الحمدلله .. 

محمد: اقدر اشوفها ؟

الدكتوره: هي الحين مخدره .. حتى لو دخلت ما راح تحس فيك ..

محمد: بس ابي اشوفها ..

الدكتوره: زين بس تدخل بروحك .. 

محمد: ان شاءالله .. 

مشى محمد ورا الدكتوره .. وهو قلق ويفكر في ساره .. دخل عليها الغرفه وشافها نايمه بهدوء .. 

محمد "فديتج يا ساره .. والله قسيت عليج .. وانا متأكد ان نفسيتج هي سبب الاجهاض .. يا رب سامحني على اللي سويته .. يا رب سامحني " .. 

قرب منها ومسك يدها .. تم يتأمل ملامح ويها اللي بان عليها التعب .. ضغط على يدها وباسها على جبهتها .. تم واقف فتره ويحاور نفسه .. 

محمد " اتمنى تسامحيني يا ساره .. انا السبب .. انا السبب .. بعنادي وعنادج قتلنا طفل بريء ماله ذنب .. طفل بريء ما شاف النور .. طفل مات واحنا السبب .. لا مو انتي اللي قلتيه .. انا اللي قتلته .. انا السبب .. يارب سامحني .. يا رب ساره تسامحني .. اوعدج يا ساره اني ما اعاند .. اوعدج اصونج واكون لج انتي " .. 

خذ نفس عميق والقى نظره اخيره على ساره .. طلع من الغرفه وراح عند اهله .. 

ام محمد: ها محمد يبه بشرنا عن مرتك ؟ 

محمد بلع ريقه بصعوبه وتم يطالع امه بحزن .. 

ام محمد: شو فيك يبه ؟ شو فيها ساره ؟

محمد: فقدت الجنين ..

بومحمد: الحمدلله على سلامتها .. معوض يبه .. اهم شي سلامتها ..

ام محمد: قول الحمدلله يا محمد ..

محمد منزل راسه: الحمدلله على كل حال .. 

ام محمد حضنت ولدها وتمت تهديه .. علي كان يطالع اخوه بحزن .. بومحمد مسك علي من كتفه وكلمه ..

بومحمد: يبه اخذ امك وروحوا البيت .. 

علي: ان شاءالله يبه .. 

راح علي صوب امه ..

علي: يمه يلا نروح البيت .. 

ام محمد: انتوا روحوا وانا بتم انتظر ساره لين تقعد من البنج ..

محمد: لا يمه روحوا انتوا .. وانا بتم معاها .. 

بومحمد: عدل كلامه يا ام محمد .. 

محمد: روحي ارتاحي يمه .. 

ام محمد: فديتك يا محمد .. الله يصبرها .. حط بالك عليها ..

محمد: ان شاءالله .. 

تم محمد فالمستشفى جنب ساره .. فارس و مريم مروا على فاطمه .. اول ما دخلوا الحوش كانت ام فارس قاعده تسقي الزرع .. التفتت على سيارة فارس .. فارس اول ما شافها حرك وطلع من الحوش .. ام فارس عصبت ودخلت داخل .. مريم التفت على فارس .. 

.....................



مريم: فارس ليش سويت جي؟ 

فارس تنهد: اتصلي بفطيم يلا .. 

مريم: ان شاءالله .. 

فاطمه طلعت الحوش ومالقت السياره .. اتصلت بمريم ..

فاطمه: وينكم ؟

مريم: احنا عند باب الحوش .. تعالي برا .. 

فاطمه باستغراب: ليش برا ؟

مريم: تعالي وبعدين بتعرفين .. 

فاطمه: زين .. 

طلعت فاطمه وركبت السياره .. حرك فارس من فريجهم بسرعه .. 

فاطمه: شوي شوي فارس .. شعليه مستعيل ..

فارس طالعها من المرايه مبتسم .. وغمز لها .. فاطمه ابتسمت له بدلع وصدت .. 

مريم: وين بنروح ؟

فارس: بنروح كوفي شوب قريب .. 

فاطمه: حلو .. فخاطري كابتشينو من كم يوم ..

فارس يطالعها من المرايه: حاضرين ..

فاطمه مبتسمه: شو فيك علي اليوم ؟

فارس ضحك: ههههههه .. مافيني شي ..

فاطمه: مممممم ..

كملوا دربهم للكوفي شوب .. نزلوا وخذوا لهم طاوله .. فارس طلب له عصير ليمون بالنعناع .. فاطمه طلبت لها كابتشينو .. اما مريم طلبت لها كوكتيل .. 

مريم: فارس شو صار بينك وبين امي ؟

فارس يشرب عصير: امي تقول البنت مو من ثوبها ..

فاطمه: حدد يا فارس ..

فارس: هي تقول البنت مو من ثوبها .. انا اشوف البنت من ثوبي .. امي كيفها .. لها وجهة نظر ومجبور احترمها .. 

مريم: فارس الله يخليك قول لنا شو صار بالضبط ؟

فارس قال لخواتها الموقف اللي صار بينه وبين امه .. 

فاطمه بصدمه: امي ليش جي ؟ اول مره اعرف ان امي مترفعه على الناس لا وبهالطريقه .. 

فارس: انا مصدوم اكثر منج .. 

مريم: زين شو فيها لو خذت وحده فقيره .. 

فارس: هالكلام قوليه حق امج الفاهمه العاقله .. اللي ربت بنات وطلعتهم حريم .. وربت صبيان طلعتهم ريايل .. 

فاطمه: زين فارس .. انت تعرف البنت ؟ 

فارس: لا ماعرفها ..

مريم: عيل ليش مصر عليها ؟

فارس: البنت عجبتني ومرتاح لها .. بس حركة امي خلتني اتمسك فيها واعاند ..

فاطمه: فارس طالع بعيوني وقولي انت تعرفها ؟ 


فارس طالع فاطمه: لا ماعرفها .. 


فاطمه" كذاب يا فارس": زين ابوي ما كلمها ؟


فارس: ابوي موقفه غريب شوي 


مريم: شلون ؟


فارس: حسيته مو مستقر على راي .. يعني احيانا احسه موافق على كلام امي .. واحيانا احسه موافق على كلامي .. غريب ابوي ..


فاطمه: زين ابوي يقدر ينقنع امي ..


مريم: ماعتقد .. ترا امي عندها اسلوب تخلي الواحد يغير رايه في ثواني ..


فارس: عدل كلام مرايم .. 


فارس: والله محتار .. بس البنت ابيها .. 


فاطمه: فارس اصرارك عليها غريب ..


فارس: قلت لج .. كلام امي هو سبب اصراري .. 


فاطمه: بس يا فارس ليش تعاند ؟


مريم: كبر عقلك .. 


فارس: انا هالبنت ابيها .. وغيرها ما راح اخذ ..


فاطمه: فارس .. بصراحه تشكك الواحد بهالكلام .. 


فارس: ولو اعرف البنت .. شو بيصير فالدنيا .. 


مريم: فارس .. بس هاي مو من عاداتنا .. 


فاطمه: اي عادات يا مريم .. الحب عمره ما كان حرام .. دامه في حدود ..


فارس مبتسم: عدل كلامج ..


مريم: شلون .. فسري لي كلامج .. 


فاطمه: كلامي واضح ومايبيله تفسير .. 


مريم: مادري بأي منطق انتي تتكلمين .. 


فاطمه: مجتمعنا وعاداتنا وتقاليدنا حرمت علينا نعمه من نعم الرحمن .. الحب عمره ما كان حرام ..


مريم تقاطعها: حبي امج .. ابوج .. اخوج .. اختج .. زوجج .. بس مو تحبين غريب ..


فاطمه: القلب لي نبض بالحب ماتقدرين تقتلين نبضاته .. دام علاقة الحب بدت بنيه صافيه صدقيني فيها خير .. ودام هالعلاقه ضمن حدود الدين صدقيني انها تدوم .. 


مريم: مادري من وين تجيبين هالكلام .. وين قاعدين احنا .. 


فارس: خواتي حبيباتي .. الحين هاي مو موضوعنا .. 


مريم: صح .. السموحه منك اخوي ..


فاطمه: طلعنا عن موضوعنا الاساسي .. 


فارس: المهم .. شوفوا انا كلمتي ما راح تنزل الارض .. البنت ما عليها كلام .. وامي تعرف هالشي .. بس عشانها فقيره .. وهالشي مو هامني .. 


فاطمه: بس يا فارس .. انت بتخسر الكل عشانها ؟


فارس: انا لو ما خذتها .. انتوا اللي بتخسروني .. 


مريم: استهدي بالله يا فارس .. فكر عدل قبل ما تتخذ اي قرار .. 


فارس: انا مفكر فالموضوع صح .. 


فاطمه: شوف انا بقعد مع امي وباخذ اللي بخاطرها .. 


مريم: يبيلها قعده الوالده .. 


فارس: انتوا كلموها شوفوها شو بتقول .. وردوا علي .. 


فاطمه: حاضرين لك الشيخ .. 


فارس: هههههه .. فديتكم والله .. 

تموا الخوات مع فارس يسولفون في الموضوع .. طلعوا من الكوفي شوب وفارس حس ان نفسيته احسن عن الصبح .. نزل خواته بيتهم .. مريم بيمر عليها خالد بيت ابوها .. اما فارس المجروح رجع شقته اللي المفروض بتجمعه مع مناف .. اول ما دخل الشقه سمع الجوال يرن .. كانت مناف المتصله .. رد عليها والحزين باين على صوته .. 
...................


مناف: هلا حبيبي ..

فارس: قلبه انتي .. 

مناف: وينك من العصر وانا اتصل لك وماترد ..

فارس: نسيت التلفون فالبيت .. 

مناف: ممممم .. فارس شو فيه صوتك ؟

فارس: احم .. مافيه شي ..

مناف: صوتك حزين ..

فارس يغير الموضوع: شو تسوين حياتي ؟

مناف ببرأه: نمت شوي .. مادري شفيني مكسله اليوم ..

فارس: فديت المكسله والله .. 

مناف انحرجت وسكتت ..

فارس: يا قلبه .. 

مناف: قول حبيبي ..

فارس غمض عيونه: احبج .. 

مناف تنهدت: وانا اموت فيك .. 

فارس: اليوم انا و ولد عمي رحنا الشقه ..

مناف بوناسه: والله ..

فارس: اي .. كل الشقه اثثناها .. الا غرفتنا ..

مناف: احم .. 

فارس: اي احم .. ههههههه .. غرفتنا اللي انتي بتأثثينها .. 

مناف " آه فديت قلبك يا فارس .. الله لا يحرمني منك " 

فارس: زين حياتي انا بخليج الحين ابي اريح شوي ..

مناف: حبيبي فيك شي ؟

فارس: مافيني شي حبيبتي .. 

مناف: والله انا مو مقتنعه .. احسك زعلان .. الا متأكده انك زعلان .. 

فارس: لا مب زعلان .. بس مكسل مثلج 

مناف وفارس: هههههههه .. 

فارس خنقته العبره على مناف وكلامها .. صرفها بسرعه وراح خذ له شور .. مناف كانت تفكر في فارس وحزنت عليه .. 

مناف " شفيه حبيبي زعلان .. من مزعله .. ماحب اشوفه زعلان .. فديت روحه وقلبه وكل شي فيه " .. 

طلع فارس من الحمام لاف الفوطه على خصره .. صدره مبلل .. مسك الجوال وتم يناظر الشاشه بحزن .. قطرات الماي انسابت من جبهته وتناثرت على الجوال .. رجع براسه على ورا وغمض عيونه .. رن جواله ومحمد كان المتصل .. رد فارس باستغراب ..

فارس: هلا ..

محمد بحزن: فارس زوجتي سقطت .. 

فارس: شو!

محمد: مات الياهل .. مات ..

فارس: لا حول ولا قوة الا بالله .. زوجتك شو اخبارها ؟

محمد: وايد تعبت .. الحين هي تحت تأثير البنج ..

فارس: زين شو سبب تعبها ؟

محمد: الدكتوره تقول انها اجهضت بسبب الحاله النفسيه .. 

فارس: انا نصحتك يا محمد ..

محمد: والله متحسف .. يا ليتني ما سويت اللي سويته ..

فارس: هالكلام ما منه فايده الحين .. اللي عليك تسويه .. انك تراعيها وتهدي يا محمد .. لا تشد .. 

محمد: آآه والله متحسف وكاسره خاطره المسكينه .. 

فارس: الله يشفيها ان شاءالله .. 

محمد: انت وين ؟

فارس: فالشقه .. 

محمد: من متى فالشقه ؟

فارس: من شوي .. كنت مع خواتي .. 

محمد: اي ي ي ..

فارس: كلمتني من شوي ..

محمد: والله !

فارس: حمود حاسه بحزني وهمي .. 

محمد: ايه عليك يا فروس ..

فارس: والله سكر منها مجبور .. كسرت خاطري وهي تسألني وانا اتهرب ..

محمد: تحمل تبين لها شي ..

فارس: ان شاءالله .. 

محمد: زين تقدر تمرني المستشفى ؟

فارس: من عيوني افا عليك .. 

محمد: جزاك الله خير .. 

فارس: زين اجيب لك شي معاي ؟ تبي عصير ولا تاكل شي ؟

محمد: جيب لي عصير ليمون بارد ..

فارس: ان شاءالله .. يلا سلام .. 

محمد: الله وياك .. 

سكر فارس من محمد .. لبس بنطلون بيج وتيشيرت برتقالي فاتح .. مشط شعره ورجعه على ورا .. تدهن بدهن العود تحت اذنه وعلى رقبته .. خذ جواله ومفتاح السياره ونزل .. مر خذ حق محمد عصير له .. اتجه للمستشفى وهو يفكر في محمد .. راح له عند استراحة الرجال .. قعدوا مع بعض وشربوا العصير .. فارس شاف الخوف بعيون محمد .. 
محمد يشرب العصير: خايف عليها يا فارس ..

فارس: بأذن الله ما عليها شر .. بس انت اعتني فيها واهتم .. 

محمد: ان شاءالله .. مشكور على العصير .. 

فارس: بالعافيه .. 

محمد: شو قالوا لك خواتك ؟

فارس: والله قالوا بيكلمون امي مره ثانيه .. 

محمد: ان شاءالله يقنعونها .. 

فارس: بس تدري اني منصدم من ابوي !

محمد: اي تعال ما قالك شلون عرف ؟

فارس: لا والله .. كل مابي اكلمه ما تصير فرصه .. 

محمد: ابوك يحير يا فارس ..

فارس يمسح جبهته: باتصله وبحاول اقعد معاه واعرف منه كل شي .. 

محمد: الله المستعان .. 

في هالاثناء مريم وفاطمه كانوا في البيت ويتناقشون في موضوع فارس .. 


مريم: تحسين ان فارس يكلمها ؟


فاطمه: مادري والله .. بس ليش مو راضي يعترف ؟

مريم: والله شوفي يا فطيم .. يمكن فارس خايف ان البنت اطيح من عيونا لو قالنا انه يحبها ويكلمها .. 

فاطمه: والله يمكن .. بس يعني احنا خواته .. 

مريم: بس ماعتقد هو بيرضاها لبنت الناس .. انتي شوفي امي شلون رافضه وتكابر .. يعني لو درت ان فارس يعرفها ولو وافقت على الزواج مب بعيده عنها على اقل غلطه تغلطها البنت تعايرها امي .. 

فاطمه: الله يهديها امي .. مادري شلون تفكر ..

مريم: مسكين فارس .. 

فاطمه: شفتي الحزن بعيونه .. 

مريم: الحين شكله احسن .. اول ما ركبت معاه لما جانا البيت .. كان ويهه مصفر وحزين .. الحين احسن يمكن لانه فضفض لنا باللي في خاطره .. 

فاطمه: الله يعينه والله .. 

مريم: آمين .. 

فاطمه: امشي نروح نكلم امي نشوف شو اللي بخاطرها ..

مريم: يلا ..

راحوا فوق ودخلوا على امهم اللي كانت مندمجه مع التلفزيون .. التفتت عليهم مبتسمه ..

ام فارس: هلا يمه .. تعالوا

فاطمه: شو تسوين ماما ؟

ام فارس: والله مع هالتلفزيون البايخ .. مافيه شي بعد ..

مريم: ههههه .. 

ام فارس: مريم يمه اخبارج مع خالد ؟ عساج مرتاحه ؟

مريم مبتسمه: الحمدلله مرتاحه .. خالد حاطني بعيونه ..

ام فارس: الله يوفقج يمه .. وانتي يا فطيم .. اخبارج مع يوسف ؟

فاطمه تضايقت من سؤال امها عنها وعن يوسف .. لانها تذكرت كلام امها عن يوسف ..

فاطمه تجامل: الحمدلله .. مو مخلي علي قاصر ..

ام فارس: الله يوفقكم يا بناتي ..

فاطمه ومريم طالعوا بعض وكل وحده تنتظر الثانيه تفتح الموضوع .. فاطمه تجرأت وتكلمت ..

فاطمه: مممممم .. ماما ..

ام فارس وهي مندمجه مع التلفزيون: ها يمه ..

فاطمه: شو سالفة فارس ؟

ام فارس التفتت عليها: شو سالفته هاذي بعد!

مريم تمت اطالع امها باستغراب .. فاطمه بلعة ريقها بصعوبه وتكلمت ..

فاطمه: انتي ليش رافضه البنت ؟

ام فارس: قلنا البنت مو من ثوبنا .. خلاص وهالعرس ما راح يتم ..

مريم: حرام ماما..

ام فارس بعصبيه: شو اللي حرام .. احنا وين هالبنت اللي قاصه على اخوكم وين .. 

فاطمه: فارس ما يعرفها ..

ام فارس: حتى لو ما يعرفها .. بعد ما ياخذها ..

فاطمه: ماما اسمحيلي اقولج ان كلامج مو مقنع ! 

مريم: يعني هي مسألة عناد ؟

ام فارس عصبت: والله خوش يا بنات محمد .. تعالوا قرروا عني بعد .. ولا روحوا اخطبوها لاخوكم ..

فاطمه: محشومه ماما .. بس كلامج يعني 

ام فارس تقاطعها: شو فيه كلامي .. مو عاجبكم .. لايعجبكم كلمتي وحده وماتنزل الارض .. وكانكم جاين تتوسطون حق اللي ما يستحي على ويهه .. ولا هو مطرشكم عشان تقنعوني .. قولوا له امي مب راضيه ولا يحلم انه بياخذها .. وبشوف انا ولا هالتعبانه اللي مادري وين لافي عليها ..

فاطمه: الله يهديج يا ماما .. صلي على النبي ..

ام فارس تنافخ: عليه الصلاة والسلام ..

فاطمه: فارس لا طرشنا ولاشي .. لا تكسرين بخاطره واللي يسلمج ..

ام فارس بعصبيه: انا من شوي شو اقول .. انتوا ما تفهمون ..

مريم: لا حول ولا قوة الا بالله .. الله يهدي الجميع ..

ام فارس: آمين .. يلا انتي وياها عورتوا راسي ..

مريم سحبت اختها وطلعوا من الغرفه .. فاطمه كانت وايد حزينه على حال امها .. تمت تصيح ..

فاطمه تمسح دموعها: مسكينه امي .. 

مريم: ليش ؟

فاطمه: ليش ورتنا ويها الثاني ..

مريم: الله يهديها ان شاءالله ..

فاطمه: انتي سمعتي كلامها .. يغث بصراحه .. 

مريم: اي والله يغث .. 

رن جوال مريم وخالد كان متصل لها .. 

خالد: هلا حبيبتي ..

مريم: هلا والله ..

خالد: جاهزه فديتج ؟

مريم: اي .. انت وين ؟

خالد: قريب بيت ابوج ..

مريم: عيل خل اقوم البس .. انتظرك فديتك ..

خالد: ان شاءالله .. 

مريم: الله يحفظك حبيبي ..

سكرت من خالد والتفت على فاطمه الحزينه ..

مريم: فطيم هونيها وتهون .. 

فاطمه: الشكوى لله .. ممممم بتروحين ؟

مريم: بمر المستشفى على ساره ..

فاطمه: المسكينه .. الله يكون في عونها .. 

مريم: ما وصيج يا فطيم .. امي ترا زعلانه لا يغرج انها تكابر ومعصبه علينا .. بس انا خايفه عليها .. الله يخليج مري عليها وقعدي معاها .. حاولي تلطفين الجو .. لا تزيدينها الله يخليج ..

فاطمه: ان شاءالله .. 

مريم: ولا تقولين لفارس شي ..

فاطمه: مستحيل .. بتقوم حرب بين ماما وفارس لو سمع هالكلام .. 

مريم: الله يستر منهم والله .. انا كلش مو مطمنه حق هالموضوع ..

فاطمه: مادري شلون بينتهي ولا من بينهيه ..؟

مريم: الله كريم .. 

..............


تموا قاعدين مع بعض فوق لين اتصل خالد بمريم وطلعت له مريم .. مروا المستشفى يتطمنون على ساره .. كانت ساره للحين تحت تأثير البنج تموا شوي مع محمد وبعدين طلعوا متجهين للبيت .. على دربهم مروا خذوا لهم ايسكريم وتمشوا شوي بعدين رجعوا البيت .. خالد راح عند ابوه ومريم تمت فالغرفه .. اتصلت لها فاطمه وكانت حزينه .. 

مريم: ها فطيم بشري ؟

فاطمه: بعد ما رحتي رجعت كلمتها مره ثانيه ..

مريم: زين ..

فاطمه: عصبت علي وطردتني من الغرفه ..

مريم: بل ..

فاطمه: امي مادري شو فيها .. 

مريم: ترا حركة فارس مب حلوه لما طلع من الحوش لما شاف امي ..

فاطمه: الظاهر هالحركه عصبت بها زود .. 

مريم: الا اكيد .. زين ما قالت لج شي قبل ما تطردج .. هههههه

فاطمه: تتمسخرين علي .. ههههه اوريج ..

مريم: بس قويه هاذي تطردج ؟ زين ابوي وينه ؟

فاطمه: مادري وين كان .. المهم قلت لها يمه ليش ما تبين فارس ياخذ هالبنت ؟ انتي شايفه عليها شي؟ قالت لي مافيها شي والكل مدح فيها وفي تربية امها لها ولاخوانها .. بس عناد في اخوج اللي ما يتستحي على ويهه ماياخذها .. 

مريم: يعني مسالة عناد صارت ؟

فاطمه: اي .. بس تدرين بعد ما طلعت من عند امي .. شفت ايماني .. سألتني عن السالفه وقلت لها .. شو تتوقعين ردت فعلها ؟

مريم: متوقعتها .. قولي بس ان شاءالله تكون مو اللي في بالي ..
فاطمه: تقولي بكل برود .. شو يبي فارس فيها .. امي كلامها عدل .. احنا وين وهي وين .. 

مريم: اقولج امي وايمان طينه وحده .. 

فاطمه: حتى الجسمي 

مريم: مستحيل ! جويسم توه صغير ..

فاطمه: توه صغير .. صبري عليه شوي ..

مريم: شدراج ؟

فاطمه: جويسم وايمان تربية ام فارس .. الولد ماياخذ اي شي .. وما يماشي اي حد .. لا وابوي ماعطه ويه زياده عن اللزوم ..

مريم: يالله شو صاير فالدنيا .. 

فاطمه: لاحظت عليه كم مره لو بغى شي يقوله ابوي باخذ لك من المكان الفلاني .. لا يركب راسه ماياخذ الا من الغالي .. وبعدين شوفيه من يماشي .. سلطانو ولد عمي واحمد رفيج سلطانو .. مب ذاك اليوم ابوي معاقب الجسمي وسلطان .. استغربت انه معاقبه .. تعرفين ابوي شلون يموت فيه ومدلعه ..

مريم: ليش معاقبه ؟

فاطمه: ضاربين علي ولد جيرانا .. 

مريم: ليش ضاربينه ؟ حرام مسكين علي ..

فاطمه: مستقوين عليه ..

مريم: لا حول ولا قوة الا بالله ..

فاطمه: الله يستر بس .. 

مريم: زين كلمتي فارس ؟

فاطمه: لا للحين .. 

مريم: ضاق صدري والله ..

فاطمه: الله كريم .. الا ساره شو اخبارها المسكينه؟

مريم: الله يكون في عونها .. يقول محمد انها وايد تعبت .. 

فاطمه: الله يشفيها ويقومها بالسلامه .. 

مريم: آمين ..

فاطمه: ومحمد شو اخباره ؟

مريم: يكسر الخاطر والله .. شايل همها وهم عياله فالبيت .. وايد خايف عليها ..

فاطمه: مايستاهل ولد العم .. باتصله اتطمن عليه .. 

مريم: فارس كان عنده بعد ..

فاطمه: فديته فارس والله .. 

مريم: كل منهم شايل هموم الدنيا على راسه .. 

فاطمه: الله يعينهم والله .. زين اختي .. يوسف متصلي من شوي مارديت عليه .. خل اشوفه شو يبي ..

مريم: زين فديتج .. وانتبهي على امي وطمنيني عليكم ..

فاطمه: ان شاءالله .. 

سكرت مريم من فاطمه وبدلت ملابسها .. اتصلت بمحمد .. 

محمد كان بروحه في غرفة ساره .. رن جواله وشاف الرقم طلع من الغرفه ورد مستغرب ..

محمد: السلام عليكم ..

فاطمه: عليكم السلام .. هلا محمد شحالك ؟

محمد مبتسم: طيب الله يسلمج بنت العم ..

فاطمه مبتسمه: شو اخبار ساره ؟

محمد: الحمدلله ماعليها شر ان شاءالله ..

فاطمه: معوض يامحمد .. اهم شي سلامتها ..

محمد: الحمدلله على كل حال .. اخبارج انتي ؟

فاطمه: الحمدلله طيبه .. 

محمد: ان شاءالله مرتاحه وماعندج مشاكل ؟

فاطمه: الحمدلله .. 

تموا ساكتين فتره ومحمد كان فرحان باتصال فاطمه .. فاطمه حبت انها تنهي المكالمه ..

فاطمه: زين محمد طمنا على ساره ..

محمد: ان شاءالله .. من عيوني .. 

فاطمه: يلا مع السلامه ..

محمد: الله يحفظج بنت العم ..

سكرت فاطمه وكانت متوتره من اتصالها بمحمد .. اما محمد فكان بيطير من الوناسه من اتصال فاطمه .. بعد هالمكالمه فاطمه اتصلت بيوسف ومارد عليها .. طلعت من غرفتها وراحت عند عبدالعزيز .. 

فاطمه: شو تسوي فديتك ؟

عبدالعزيز: ولا شي .. شو اخبار فارس ؟

فاطمه بحزن: اخباره ماتسر ..

عبدالعزيز: شو صاير بالضبط .. انا سمعت كلامي عالماشي ..

فاطمه: فديتم يا بوسعود والله .. لا لك ولا عليك ..

عبدالعزيز مبتسم: والله يا فطيم ماحب اعرف كل شي تدرين ليش ؟

فاطمه باستغراب ليش ؟

عبدالعزيز: قلبي يعورني عليكم .. احزن لحزنكم والله .. يوم دريت ان فارس يبي يخطب وامي رافضه عور قلبي .. بس ماعرف ليش امي رافضه .. كاسر خاطري ومتكدر عليه والله ..

فاطمه خنقتها العبره وهي تسمع كلام توأمها .. ماقدرت تحبس دموعها اكثر .. سكتت شوي ومسحت دموعها وهي اطالع عبدالعزيز .. 

فاطمه: فديت روحك يا عزيز .. والله قلبك طيب الله يحفظك حق شبابك .. 

عبدالعزيز مبتسم: ليش هالدموع فديتج ؟ 

فاطمه تتكلم بغصه: آآه يا عزيز .. كلامك عور قلبي زود ..

عبدالعزيز قرب من فاطمه: شو اللي معور قلبج فديت قلبج ..

فاطمه: احنا يا عزيز ..

عبدالعزيز: شو فينا يا فطيم؟ عورتي قلبي ..

فاطمه: كل منا صار في صوب .. توني اكتشفت ان امي مترفعه على الناس ..

عبدالعزيز باستغراب: كل منا في صوب! وامي مترفعه على الناس ؟ شلون ؟!!

فاطمه تمت تصيح وهي تقول لاخوها عن سالفة فارس وسبب رفض امها .. عبدالعزيز انصدم واستغرب من الكلام اللي سمعه ..

عبدالعزيز: امي تقول هالكلام؟ متأكده انتي ؟

فاطمه: اقولك انا ومريم كلمناها اليوم وعصبت علينا .. راكبه راسها ومعانده فارس المسكين ..

عبدالعزيز: وابوي شو رايه بالموضوع ؟

فاطمه: ما شفت اي تفاعل من ابوي ..

عبدالعزيز: غريب موقف ابوي والله .. بس امي شلون تفكر جي .. عمرها ماعلمتنا نترفع على الناس .. صدمتيني بهالكلام ..

فاطمه: الله يهديها .. 

عبدالعزيز: ما كلمتوا فارس ؟

فاطمه: كلمناه .. ونفسيته تعبانه وايد .. الليله مانام فالبيت .. مادري وين راح ..

عبدالعزيز: وفارس مصر على هالبنت صح!

فاطمه: اي ..

عبدالعزيز: يعرفها هو؟

فاطمه: والله يا عزيز هو يقول لأ .. بس اصراره وتمسكه فيها دليل واضح انه يعرفها .. بس مو راضي يعترف .. كل ماسألناه يقول ماعرفها بس ابيها .. 

عبدالعزيز: زين يمكن مايعرفها ..

فاطمه " محد يعرف فارس مثلي " ..

فاطمه: عبدالعزيز شو تقول انت كل شي واضح .. 

عبدالعزيز: خل نفترض انه ما يعرفها .. بس شافها وتعلق فيها ..

فاطمه: لا تقنعني ..

عبدالعزيز: انا لما شفت نوره صديقة مرايم .. استخفيت عليها .. واصريت اني اخذها .. ومابغيا غيرها ..

فاطمه بحيره: ممممممم .. يمكن والله ليش لأ ..

عبدالعزيز: الا اذا انتي شايفه شي على فارس .. هاي شي ثاني ..

فاطمه: لا ما شفت شي .. بس تدري اصراره حيرني وشككني ..

عبدالعزيز: زين فارس وين بينام ؟ بيت عمي !

فاطمه: مادري ..

عبدالعزيز: وتتوقعين امي ممكن ترضى لو فارس حطها جدام الامر الواقع ؟

فاطمه: شو قصدك ؟

عبدالعزيز: بسيطه .. ياخذها ويروح يملج بها فالمحكمه ..

فاطمه رفعت حاجب: فارس ما يسويها .. يخاف على البنت الناس بعد .. بس شلون بياخذها وبيملج بها وهو مايعرفها ؟ لو انه يعرفها ممكن اتقبل هالفكره .. بس هو يقول انه شايفها ..

عبدالعزيز: هممممم .. عدل كلامج .. زين ممكن امي تقتنع لو اصرينا زود وضغطنا عليها ؟

فاطمه: مستحيل .. الموضوع صار عناد بين ماما وفارس .. 

عبدالعزيز: وبوفارس موقفه غريب 

فاطمه: وايد غريب .. بابا وايد غامض ..
عبدالعزيز: بحاول اكلمه بكره .. 


فاطمه: من!


عبدالعزيز: ابوي ..


فاطمه: شو بتقول له ؟


عبدالعزيز: بسأله عن موقفه الغريب .. وبحاول اعرف سر غموضه ..


فاطمه تنهدت: آآه .. 


عبدالعزيز حط يده على كتفها: هونيها وتهون الغاليه .. 


فاطمه: الحمدلله على كل حال ..


تمت فاطمه مع عبدالعزيز تسولف معاه لين نام .. طلعت وراحت غرفتها وهي تفكر في الوضع اللي يمرون فيه ..

كانت الساعه 10 ونص بالليل .. لبست مريم ملابس النوم وقعدت عند التلفزيون اتابع فلم .. خالد دخل ولقاها مندمجه مع التلفزيون .. قرب منها بكل هدوء وطبع بوسه على خدها .. التفتت عليه مفزوعه ..

مريم: خوفتني حبيبي ..


خالد مبتسم: فديت قلبج ..


مريم مبتسمه: ريحتك زفر .. من وين جاي ؟


خالد: هههههه .. كنت فالحوش مع ابوي .. وبرا رطوبه .. 


مريم: الله يخليك دش خذ لك شور ..


خالد: يه .. بدل ماتقولين فديت ريحتك تقولين لي اخذ شور ..


مريم: هههههه ..


خالد قعد جنبها وحضنها بقوه ..


خالد: شمي ريحيتي زين .. ماراح اتسبح وبنام بريحتي ..


مريم: وخر عني ..


خالد: هههههه .. لا مو موخر .. باحكرج بريحتي الزفره ..


مريم كانت تحاول انها ادز خالد بس ماقدرت ..


مريم: قوم يالدب .. خالد قوم عني ..


خالد حضنها بقوه وباسها على جبهتها ..


مريم: لاتبوسني وخر مناك ..


خالد: باعضج في خشمج مريوم ..


مريم: الحقوني .. خالد ترا بصرخ .. وخر عني ..


خالد: صرخي من بيسمعج .. هههاااااي 


مريم: صدقني بخليك تنام فالصاله ..


خالد: بعد بتخليني انام فالصاله ..


فصخ ثوبه بسرعه ومسكها .. خذ ثوبه وحطه على ويها ..


خالد: استشقي ريحتي .. تهدديني يا مرايم ..


مريم: هههههه .. خنقتني يا خويلد ..


خالد: قولي توبه اول ..


مريم: مب قايله ..


خالد: بعد ..


خالد حط الثوب مره ثانيه على ويها ..


مريم: خلاص باموت من الريحه .. اختنقت ..


خالد: اول قولي توبه ..


مريم: توبه توبه ..


خالد: ههههههه .. اي خلج جي ..


مريم: ذبحتني .. اف يا ريحتك ..


خالد: لا والله ..


قام بيحط الثوب مره ثانيه على ويها ..


مريم: لا لا لا خلاص توبه ماقول ..


خالد: هههههه .. زين جهزي لي ملابس باخذ لي شور ..


مريم: زين .. 


قام خالد بيروح الحمام ياخذ له شور .. وهو مار صوب مريم اللي كانت واقفه عند الكبت تطلع له ملابس .. مر خالد وحذف عليها الثوب وبسرعه راح الحمام وسكر عليه الباب .. تم يضحك عليها وهو فالحمام ..


مريم: اوريك يالدب ..


خالد: ههههههه .. 

خالد خذ له شور وطلع .. مريم كانت نايمه على الكرسي ببرأه .. شافها خالد وقرب منها .. باسها على جبهتها .. خذ ملابسه اللي كانت على السرير ولبسها .. شل مريم وحطها على السرير .. غطاها ومسح على راسها بحنان .. راح الصاله مالتهم وطلع له كتاب وتم يقرى فيه .. تم يقرى لين غفت عينه .. تكى براسه على الكرسي ونام شوي .. حس ببروده وقام من النوم .. حس ان الغرفه متغيره .. غمض عيونه من التعب مره ثانيه .. حس ان حد واقف عند راسه ويطالعه .. فتح عيونه والتفت على يساره ولقاها واقفه اطالعه ودموعها على خدودها .. كان السواد حول عيونها يخوف .. تم خالد يطالعها بتوتر .. قربت منه وعيونها بعيون خالد .. كان عيونها ما ترمش وهي اطالع خالد كل ماقربت منه زاد توتر خالد .. 


الجنيه: خالد ..


خالد: نـ نـ نـ نعم ..


الجنيه: ليش خذت مريم ؟


خالد " يارب اصحى من هالحلم " ..


الجنيه: لا انت مو حلمان .. وماراح تصحى من هالحلم الا ومريم ميته وتسبح بدمها ..


خالد: لا الا مريم ..


الجنيه: انا كنت ابيك انت .. بس بنتقم منك بمريم ..


خالد بخوف واضح: لا الا مريم ..


الجنيه باستهزاء: خايف عليها ..


خالد: الا مريم ارجوج ..


الجنيه: ادري ان مريم اغلى انسانه لقلبك ..


خالد بترجي: اخذيني انا بس مريم خليها ولاتقربين صوبها ..


الجنيه ابتعدت عن خالد وهي اطالعه بغضب .. خالد كان يشوفها وهي تبتعد .. فجأه شافها واقفه جدامه ومريم بين ايدينها .. كان الدم مغطي ويها وملامحها مو باينه .. خالد خاف على مريم تم يناديها ..


خالد: مريم .. مريم ..


الجنيه تمت تضحك بصوت عالي ازعج خالد ..


الجنيه: هههههه .. هههههه .. راحت مريم .. هههههه


خالد بصوت عالي: مريم .. لاااااااا 


فجأه سمع حد يناديه ويهز كتفه ..


مريم بخوف: خالد .. خالد حبيبي شوفيك ..


خالد فتح عيونه بخوف وكان معرق ويتنفس بسرعه .. 


خالد: مريم تعالي .. 


مسك مريم وحضنها بقوه وكان شوي ويصيح .. 


خالد: سمالله عليج حبيبتي ..


مريم بخوف: شو فيك خالد .. انت حلمان ؟


خالد يلتقط انفاسه: اعوذ بالله من هالحلم .. مريم بنروح بيت اهلج كم يوم ..


مريم: ليش خالد؟ شو صاير؟!


خالد حضن مريم بحزن: حبيبتي انتي يا مريم .. خايف عليج .. 


مريم حضنت خالد بحنان: فديت قلبك يا خالد .. باذن الله ما علينا شر ..


خالد بخوف: ضميني يا مريم .. لا تتركيني ولاتخلين حد ياخذج مني ..


مريم: انا معاك يا خالد ويتم طول العمر جنبك ..


خالد دفن راسه بحضن مريم كانه ياهل .. غمض عيونه وكان يتنفس بسرعه .. مريم تمت تقرى على خالد وكانت خايفه عليه .. تموا فتره طويله على هالحال .. مريم حاضنه خالد وتقرى عليه .. وخالد متمسك فيها بقوه .. لما حست انه هدى شوي مسكت راسه بيدينها وقربت ويها من ويهه ..
مريم: خالد حبيبي قوم غسل ويهم واذكر ربك ..
خالد تنهد: آآه .. ان شاءالله .. جهزي لنا ملابس حق كم يوم بنروح بيتكم .. 
مريم مبتسمه: ان شاءالله .. مسحت ويهه بيدينها الناعمات .. 
قام خالد يتوضأ ومريم جهزت شنطه فيها ملابسهم .. صلى خالد وبسرعه طلع من الغرفه وهو ماسك يد مريم بقوه كانت الساعه 1 بالليل .. مريم كانت متوتره وميته من الخوف بس متماسكه جدام خالد .. فالدرب اتصلت بفاطمه اختها عشان تجهز لهم الغرفه .. فاطمه استغربت من جيتهم هالوقت .. راحت وجهزت غرفة مريم .. نزلت الصاله تنتظرهم .. اول مادخلوا عليها كان التعب باين بويه خالد .. اما مريم فعيونها حكت خوفها بوضوح .. 
.................




فاطمه مبتسمه: هلا والله ..
خالد: حيالله فطيم .. وينج ما تبينين يالعروس ..
فاطمه: موجوده ..
مريم: خذ قلبها الريل ..
الكل: هههههه ..
خالد خذ الشنطه من يد مريم وراحوا ثلاثتهم فوق .. وهم صاعدين الدري شافوا بوفارس طالع من غرفة مريم .. التفت عليهم بخوف ..
بوفارس: عسى ماشر ؟
خالد: ماشر عمي .. بس مو مرتاحين هناك ..
بوفارس: لاحول ولا قوة الا بالله .. 
مريم: ما علينا شر يبه ..
بوفارس: باذن الله ..
مريم وخالد دخلوا غرفة مريم .. خالد حذف الشنطه على الارض ةقرب من مريم ..
خالد: والله مو بيدي اللي يصير لنا ..
مريم تتصنع الابتسامه: الله يبعد عنا الشر .. قول ان شاءالله ..
خالد: ان شاءالله .. 
تموا ساكتين فتره وشابكين اياديهم ببعض ..
خالد: حبيبتي ..
مريم: هلا ..
خالد: شو رايج نطلع بيت بروحنا ولا شقه ؟
مريم بهدوء: مادري فديتك ..
خالد: شو فيج حياتي ؟
مريم كانت منزله راسها .. ضغطت على يد خالد وارتمت باحضانه .. دموعها سبحت على خدودها الناعمات .. خالد غمض عيونه وحضنها بقوه .. 
مريم: خالد ..
خالد بحنان: عيونه انتي ..
مريم: خايفه .. والله خايفه ..
خالد: دام انا جنبج لاتخافين .. وبأذن الله بكون جنبج ..
مريم وسط دموعها: لا تتركني يا خالد .. انت كل شي بحياتي .. 
خالد: لا تقولين هالكلام يا قلبي انتي .. انا مكافح وصابر عشانج انتي .. وبأذن الله ماعلينا شر ..
مريم: آآه ياخالد ..
خالد بغصه: سلامتج من الآآآآه يا قلبي .. ياعله فيني ولا فيج .. 
خالد تم حاضن مريم ويهديها .. مسح على راسها وباسها على جبهتها .. مريم غمضت عيونها ونامت بحضن خالد وهي حاسه بالامان والحنان .. 
فاطمه راحت غرفتها .. بوفارس دخل ورا فاطمه غرفتها .. 
بوفارس: فطيم يبه ..
فاطمه مبتسمه: هلا يبه ..
بوفارس: اخوج شو اخباره ؟
فاطمه نزلت راسها: حالته ماتسر العدو .. بابا ليش امي جي ؟
بوفارس: الله يهديها ..
فاطمه: بابا انت تقدر تقنعها ..
بوفارس: حاولت معاها .. بس مافي فايده ..
فاطمه: مايصير جي ..
بوفارس: خليها على ربج .. 
فاطمه: حرام عليكم .. فارس منهار .. وصدقني لو فارس ماخذها بيتغير على الكل .. وانتوا او بالاحرى ماما اللي بتخسر ولدها .. فارس اكبر عيالها .. فارس حبيب قلبها .. فارس اللي تشد فيه الظهر ..
بوفارس يسمع كلام فاطمه وكان يحسه مثل سكين تطعنه في صدره .. 
بوفارس: يا فطيم .. امج راسها يابس وعنيده ..
فاطمه: وفارس بعد راسه يابس وعنيد ..
بوفارس تنهد: آآه .. ادري .. 
فاطمه: بابا انت لازم يكون لك موقف ..
بوفارس رفع راسه: يا بنتي حاولت .. امج راكبه راسها .. وحركة اخوج لما طلع من الحوش خلت امج تعاند زود وتحلف انه لو خذها بتطلع من البيت ولا لها رجعه ..
فاطمه بصدمه: هاااا .. ليش ماما جي ..
بوفارس: الله يهديها .. تمت تصيح وتتوعد ..
فاطمه: لا هاي مب امي اللي ربتني .. هاي وحده ثانيه ..
بوفارس: الله يهديها ..
فاطمه: ارجوك كلمها بابا .. فارس بيضيع من ايدينا كلنا .. فارس مايبي الا هالبنت .. 
فاطمه قعدت على سريرها وتمت تصيح ..
بوفارس: ادري .. 
بوفارس قرب من بنته اللي تمت تصيح بحزن ..
بوفارس: ابوي انتي .. لاتصيحين دموعج غاليه ..
فاطمه: ليش ماما جي .. حرام اللي تسويه في فارس واللي تسويه بنفسها .. ليش تنفر الناس منها .. وخير يعني البنت مو من ثوبنا .. شو فيها لو انها فقيره ..
بوفارس: معليه حبيبتي .. قومي غسلي ويهج .. 
فاطمه: بابا موقفك غريب .. ليش ساكت .. سكوتك غريب و وراه شي ..
بوفارس طالع بنته: قومي غسلي ويهج يبه .. 
فاطمه: ان شاءالله ..
غسلت ويها ورجعت عند ابوها .. قعدت معاه وحضنته .. تم يواسيها ويهديها .. فاطمه حست بالنعاس .. قامت وانسدحت على السرير .. غطاها بوفارس وباسها على خدها .. طلع عنها ونزل تحت .. مر المطبخ وسوا له شاي خذ الكوب وطلع فالحوش .. تم يفكر في فارس ..
بوفارس " لو مادري ان هالزواج مستحيل كان اصريت على ام فارس .. مزنه راكبه راسها وفارس راكب راسه .. الله يستر من الحرب اللي بتصير بينهم .. فارس ناوي نيه على امه .. وانا متأكد انه ماراح ياخذها .. لانه مايدري من تكون ام مناف .. استغفر الله العظيم " .. 
بوفارس نزل راسه بحزن وهو يفكر في ولده .. تم قاعد لين اذن الفجر .. قام يقعد عياله للصلاه .. مر على عبدالعزيز تم يناظر عبدالعزيز اللي كاسر خاطره من سالفته لما ردته صديقة مريم اخته .. قرب منه وقعده من النوم 
بوفارس: عزيز .. عزيز يبه قوم صلاه ..
عبدالعزيز بتعب: هممممم .. 
بوفارس: قوم صلاه يا ولد ..
عبدالعزيز بطل عيونه بكسل: ان شاءالله ..
قعد على السرير وبوفارس كان يطالعه بحزن .. 
بوفارس: يلا يبه قوم ..
عبدالعزيز يتمدد: يلا قمت .. 
طلع بوفارس وعبدالعزيز قام يتوضأ .. بوفارس راح غرفة جاسم وقعده .. مر على غرفة مريم وطق الباب ..
بوفارس: صلاه صلاه ..
خالد كان قاعد قبل ما يمر بوفارس ويطق عليهم الباب .. المسكين ماكان قادر ينام من خوفه على مريم .. قام من السرير وفتح الباب ..
خالد: قاعد يا عمي ..
بوفارس: بارك الله فيك .. يلا يبه احنا نازلين ..
خالد: ان شاءالله .. الحين بلحقكم ..
بوفارس نزل ولحقه عبدالعزيز و وراهم الجسمي .. نزل لهم خالد وراحوا جماعه المسيد .. فاطمه قامت عشان تقعد خواتها للصلاه .. رجعوا الشباب من المسيد وكلن راح غرفته يكمل نومه .. الا بوفارس اللي ما جاه النوم من التفكير ..
بوفارس " ياربي شو اللي قاعد يصير لنا .. فارس والله يستر منه .. عبدالعزيز فديته مجروح .. جاسم والله يعلم بمصيره .. تطبع بطبايع امه .. يعني انا ماعرفت اربي .. انا مالي كلمه على حد .. مزنه هي الآمر والناهي فهالبيت وانا شو بالنسبه لهم .. هم يسون لي حساب بس كلمة مزنه هي اللي تمشي .. فارس ماراح ياخذ مناف طبعا .. عبدالعزيز لازم ازوجه بنت تستاهله ويستاهلها .. جاسم وايمان لازم اضبطهم .. وخصوصا ايمان اللي كل يوم اشوفها تصير مثل امها .. يا رب ساعدني اقوي اساس هالبيت .. يارب اكون قدها يارب " .. الساعه 5 ونص بوفارس راح الغرفه وحذف نفسه على الكرسي ونام .. 
..............



الساعه 9 ونص في بيت سلمان .. يوسف كان يلعوز ريما بنت سلمان ..
ريما بعصبيه: لالالالا
يوسف: وشو لا .. على كيفج ..
ريما: اي ..
يوسف: غصبن عنج باقصه والحين .. مب حلو شعرج
ريما: بابا شوف عمي يوسف ..
سلمان وهو يقرى الجريده: شفيه ؟
ريما: يقولي شعري مب حلو ويقولي غصب يبي يقص شعري ..
سلمان ينفخ الدخان وهو مندمج مع الجريده: يا يوسف لا تقص شعر ريما ..
ريما بدلع: ماتقدر خلاص قلت حق بابا ..
يوسف: يعني كلش بخاف من بابا .. تعالي اقولج ولا بجيج وبسويج قرعه ..
ريما: لالالالا
يوسف: يه .. مب قويه انتي .. بس تقولين كلام ..
ريما: بابا قوي .. 
يوسف: ابوج قوي .. ابوج الحين بامسكه و بعضه في خشمه ..
ريما: ماتقدر .. بابا اقوى واحد .. عنده عضلات .. 
يوسف: اي عضلات اللي عنده ؟
ريما: في يده ..
راحت عند سلمان ومسكت يده .. وسلمان كان مندمج مع الجريده ..
ريما: شوف عضلاته ..
يوسف ينرفزها: هههااااااي .. من صجج .. ابوج حاط بلونات فيها ماي .. ويقول انها عضلات .. 
ريما عصبت: لا ..
طبت على ابوها وحضنته بقوه .. باسته على خده وطوقت رقبته بيدينها ..
سلمان حضنها بقوه و باسها .. تم يدغدغها ويلاعبها ..
ريما تضحك: ههههههه .. بابا عمي يوسف يقول انك ماعندك عضلات حاط بلونات فيها ماي .. 
سلمان: هههههه 
يوسف قرب من ريما ومسك شعرها ..
يوسف: مسكتج .. ههاااي بقص شعرج ..
ريما صرخت واستنجدت بابوها ..
ريما: بابا .. اااااه ..
سلمان يسحبها ويضحك: اترك بنتي يا يوسف ..
يوسف: لا باقص شعرها .. هههاااي ..
تمت ريما تصارخ وصاحت ..
ريما وسط دموعها: بابا .. 
سلمان حضنها: عيونه انتي ..
يوسف مات عليها من الضحك .. 
يوسف: دلوعه .. صياحه .. 
ريما: بابا شوف عمي يوسف ..
سلمان تم يضرب يوسف .. ويهدي ريما ..
سلمان: خلاص ضربته .. شوفيه يصيح ..
يوسف يسوي نفسه يصيح: هئ هئ هئ .. آي ابوج بوعضلات عورني ..
ريما تمسح دموعها: احسن .. 
تم يوسف يضحك عليها ويلعوزها .. دخلت عليهم هنادي وشافت ريما تصيح ..
هنادي بخوف: ليش هالدموح حياتي ..
ريما ركضت في احضان هنادي تتشكى من يوسف اللي لعوزها .. 
ريما: عميمه هنادي .. عمي يوسف يبي يقص شعري .. يقول انه مب حلو ..
هنادي: ما عليج منه .. محتر لان هو شعره خرابيط ..
ريما بشماته تضحك: هههههه .. شعرك خرابيط ..
يوسف: انا شعري خرابيط .. صبري علي انتي وعمتج هنوده ..
راح صوبهم ويفتح ويسكر المقص بيده ..
يوسف: ههاااااي .. يقصج شعر خالتج هنوده اول .. وبعدين بسوي لج قرعه ..
هنادي مسكت ريما: قومي نشرد عنه بسرعه ..
ريما تصرخ: ااااااه .. بسرعه عميمه ..
ركضوا ريما وهنادي بسرعه وراحوا فوق .. ويوسف لحقهم .. سلمان تم يضحك عليهم .. ولع له زقاره وكمل قرايته للجريده .. 
تم يوسف يلعوز ريما وهنادي .. بعد الجو الحلو اللي يوسف سواه لهم .. رجعوا داخل وتموا يسولفون بوناسه ..
سلمان: متى بيجون العمال ؟
يوسف: خلاص بيبلشون يوم السبت الجاي ان شاءالله ..
سلمان: يعني نبدأ Packing ..
يوسف: اي ..
ريما: بابا احنا مانتكلم انجليزي ..
يوسف: ههاااااي .. صادوه ..
سلمان انحرج من بنته ..
سلمان: آسف .. وباسها على راسها ..
هنادي: حلووووووووه ..
يوسف: بس شفتي شلون قطعته هالنتفه .. 
هنادي: راح ويهه ..
سلمان: الله ماقطني الا بحلوجكم .. 
هنادي ويوسف: ههههههه .. 
ريما كانت اطالعهم ومو فاهمه شي .. دخلت عليهم الجوهره وريما ركضت عندها ..
ريما: عميمه جوجو ..
الجوهره: حياتي انتي ..
حضنتها وباستها ..
الجوهره: شخبارج حياتي ؟
ريما: بخير .. ليش ما جيتي امس؟
الجوهره: امس طلعت شوي مع ابراهيم ..
ريما: وليش تطلعين مع ابراهيم ؟
الجوهره: لانه زوجي ..
ريما: شنو يعني زوجج ؟
الكل: هههههه 
سلمان: تعالي لا تلعوزين عمتج .. 
الجوهره: فديت قلبها هاذي ريما الغاليه .. 
ريما حضنت الجوهره من الفرحه .. الجوهره سلمت على الموجودين وقعدت معاهم ..
الجوهره: وين فالتكم ؟
سلمان: اي فاله ؟
الجوهره: بعد اي فاله ! .. وين القهوه الشاي الريوق ؟
يوسف: مافي ..
هنادي: صج عزوبيه ..
سلمان: يلا علموا ريما عشان تبرز فالتنا كل يوم ..
ريما: ها ؟
هنادي: توها صغيره يا خالي ..
الجوهره: لا بنعلمها .. لازم تتعلم عشان تستوي خوش مره ..
ريما: ها ؟
يوسف: هههههههه .. انتوا تتكلمون الاخت ضايعه بينكم ولاتدري بشي ..
الكل: هههههه
ريما: ليش تضحكون ..؟
سلمان: ولا شي بابا .. 
...................


الجوهره راحت المطبخ تسوي ريوق لهم .. ريما راحت معاها .. سلمان وهنادي تموا يسولفون .. رن جوال يوسف وفاطمه كانت المتصله .. شاف التلفون وقام عنهم ..
يوسف مبتسم: فديت صباحج يا احلى بنت فالعالم ..
فاطمه بوناسه: حياتي والله ..
يوسف: شخبارج ؟
فاطمه: الحمدلله .. اخبارك انت حبيبي ؟
يوسف: من سمعت صوتج ردت فيني الروح ..
فاطمه: فديت روحك ..
يوسف: متى قعدتي من النوم ؟
فاطمه: من شوي ..
يوسف: نوم العوافي .. 
فاطمه: الله يعافيك حبيبي .. وانت متى قعدت ؟
يوسف: قعدت الساعه 7 ونص ..
فاطمه: شعندك من الصبح قاعد ؟ خلصت اجازتك ؟
يوسف: لا .. بس الشيخه ريما والشيخ سلمان خونوا فيني ..
فاطمه مبتسمه: ليش ؟
يوسف: هم قاعدين من الصبح .. راحوا خذوا لهم شاي وجابوا الجريده .. طبعا لقوني نايم وماعجبهم .. قعدوا لي فوق مطولين على التلفزيون وكل شوي الشيخه ريما تلعب بالكوره وماتضربها الا على باب غرفتي ..
فاطمه: هههههه .. فديت قلبك ..
يوسف: لا ولما قعدت .. نزلوا معاي تحت ..
فاطمه: ههههه .. حليلها ريما مسويه لكم جو فالبيت ..
يوسف: سنداره .. بس عاقبتها على فعلتها .. صيحتها من شوي ..
فاطمه: حرام عليك ..
يوسف: ههههه .. تستاهل جننتها .. ما علينا من ريمو وغيرها .. ليش نايمه هالكثر انتي يا حياتي ؟
فاطمه: امس نمت متأخره ..
يوسف: نوم العوافي حبيبتي ..
فاطمه مبتسمه: الله يعافيك حياتي .. 
يوسف: حبيبتي بديتي تجهزين ؟
فاطمه: جهزت في لندن بعض الاشياء .. 
يوسف: تبين امرج اوديج السوق ؟
فاطمه: لا حبيبي .. بروح مع خواتي او خواتك .. تدري احتاج ذوق الحريم ..
يوسف: مممممم .. وليش ماتبين ذوقي ؟
فاطمه: مو هاي القصد حبيبي .. بس في شغلات خاصه بالحريم ..
يوسف يستعبط: زين جربيني ترا ذوقي حلو ..
فاطمه بدلع: عاااد يوسف ..
يوسف: هههههه .. شفيج حبيبتي .. علميني عشان دوم اختار لج ..
فاطمه: مابي ..
يوسف: اموت في دلعها ..
فاطمه سكتت بخجل ..
يوسف: حياتي انتي والله ..
سلمان سمع آخر جمله وهو رايح صوب الدري .. 
سلمان " احسدك يا يوسف .. الله يوفقكم " .. مشى سلمان وصعد الدري رايح غرفته .. دخل الغرفه وتنهد بحزن .. حذف نفسه على السرير وتم يفكر في فاطمه ..
...............


سلمان " ياربي شلون بشوفها وهي عندنا " غمض عيونه وهو مبتسم .. 
فاطمه بدلع: حبيبي انته والله .. 
سلمان مبتسم: اذوب في دلعج ..
فاطمه قربت من سلمان وباسته برقه على طرف شفته .. سلمان فتح عيونه وتلاقت عيونهم بحنان .. حط يدينه على كتف فاطمه وهي مبتسمه له .. 
سلمان: احبج بكل مافيني ..
فاطمه: انت حياتي وقلبي وروحي ..
سلمان مبتسم: شرايج بالفستان اللي خذته لج ..
فاطمه بانبهار: واااااااو ..
سلمان " ياربي على الدلع " ..
فاطمه: يجنن الفستان .. ذوقك رهيب يا سلمان ..
سلمان: زين لبسيه خل اشوفه عليج ..
فاطمه غمزت له: من عيوني .. راحت صوب غرفة تبديل الملابس وهي مستانسه ..
سلمان مبتسم: فديت عيونج والله ..
لبست الفستان اللي كان موديله يجنن و بسيط .. لونه نيلي غامج .. بدون يدين وخيط معلق على الكتفين .. الظهر مفتوح كامل .. ومدرج من جدام قصير و ورا طويل .. كان فيه ورد صغير باللون الابيض موزع على اطراف الفستان .. فتحت شعرها ورتبت الفستان وطلعت له .. سلمان كان ينتظر طلتها بشغف .. اول ما طاحت عينه عليها انبهر بجمالها .. شعرها مغطي كتوفها وابتسامتها منوره ويها الطفولي .. قربت منه وهي تتمشى بدلع .. سلمان فتح ذراعينه لها بحب .. ارتمت باحضانه وطوقته بيدينها الناعمات .. 
سلمان: فديت هالريحه والله ..
ريما: بابا عورتني ..
سلمان " ها .. كنت اتخيل فاطمه طول الوقت .. يا ربي " ..
سلمان باحراج: العب معاج يا بابا ..
ريما بدلع: عورت ظهري بابا .. شوي شوي مره ثانيه ولا مالمك ..
سلمان ضحك عليها: ههههههه .. زين آخر مره ..
ريما: بابا خل نطلع اليوم ؟
سلمان مبتسم: وين تبين تروحين ؟
ريما: خاطري نروح البحر او نادي ..
سلمان: مممممم .. 
ريما بدلع: لا تفكر وايد ..
سلمان يلعوزها: ممممممم .. ممممممم .. ممممم ..
ريما: بابا عااااد ..
سلمان: زين خليني اشوف رفيجي وبوديج مكان حلو .. وبركبج الخيل ..
ريما بوناسه: وااااو .. 
سلمان: تحبين الخيول بابا ؟
ريما: اي بس اخاف منها شوي ..
سلمان يبوسها: موووح .. ليش تخافين حياتي ..؟
ريما: بابا الخيل كبير .. و مره uncle S طاح من الخيل وتعور .. 
سلمان: هههههه .. طاح سميث ..
ريما: حرام لا تضحك عليه بابا ..
سلمان: هههههه .. شلون طاح ؟
ريما: كان راكب الخيل ويبي يعدي الحاجز و الحاجز ضرب ريل الخيل .. الخيل ركض بسرعه وuncle S طاح مسكين ..
سلمان كان يضحك على السالفه .. وريما زعلت لانه يتمسخر عليه ..
ريما: بابا حرام ..
سلمان: هههههه .. خل اتصل له اتشمت فيه شوي ..
ريما عقدت حواجبها: ها؟ تتشمت! شلون يعني ؟
سلمان طلع جواله واتصل بسميث ..
سلمان يدق الرقم: الحين بتعرفين ..
رد سميث على سلمان وهو مستانس ..
سميث: hey yo, what’s up? .. هلا شو عندك ؟
سلمان: kkkkkk .. did you really fall of your hors? Kkkkkkk .. ههههه صج طحت من على ظهر الخيل ؟ هههههه
سميث: oh man, who told you that? اوه .. من قالك ؟
سلمان تم يضحك على سميث بشماته .. وسميث منقهر ..
سميث: tell me who told you about it .. قولي من قالك عن السالفه ؟
سلمان: guess who? .. خمن من ؟
سميث " who was their when I had that fall? " .. من شافني يوم طحت ؟
سميث تذكر: oh no.. I told her not to tell you .. اوووه لا .. انا قلت لها ما تقولك .. 
سلمان بشماته: so, did it hurt? زين تألمت ؟
سميث: I even took her to here best icecrean store .. حتى خذتها على محل الايسكريم اللي تحبه ..
سلمان: I love my doughter .. احب بنتي ..
سميث: it took me almost my fortune to convince her not to tell you .. ثروتي كلها صرفتها عليها عشان اقنعها ماتقولك ..
سلمان: man I wish I was their .. يا ريال يا ليتني كنت موجود هناك ..
سميث: I will sue Rema .. انا بقاضي ريما ..
سلمان: go ahead my friend, I would love to see you both fighting يلا سوها يا صاحبي .. احب اشوفكم تتهاوشون ..
سميث: don’t remind me of that time .. لا تذكرني بذيك المره ..
سلمان وسميت: ههههههه ..
تم سلمان يتشمت بسميث وبعدين سكر من عنده .. التفت على ريما اللي كانت قاعده ورا سلمان وتلعب بشعره ..
سلمان: زين ما قلتي لي ماما ..
ريما: شنو بابا ؟
سلمان: بوديج المزرعه نهاية الاسبوع ..
ريما: بس انا ابي اطلع اليوم ..
سلمان يفكر: اليوم شرايك اوديج عند أسماء ؟
ريما: مممممم .. لا مابي بابا .. ابي اطلع معاك ..
سلمان حضنها: فديتها والله .. وباسها على راسها ..
ريما: زين وين بنروح ؟
سلمان: بوديج المجمع تلعبين فالالعاب وبنتعشى ..
ريما: بس بروحنا ..
سلمان مبتسم: من عيوني يا عيوني انتي ..
ريما قامت من حضن ابوها و جابلته وابتسمت ..
ريما: زين بابا من فاطمه ؟
سلمان عقد حواجه: ها .. فاطمه ؟
ريما: اي فاطمه .. بابا فالليل انت تصيح ليش؟ ومرتين سمعتك تنادي فاطمه ؟
سلمان" اوه انا شاخربط وانا نايم؟ الله يستر " ..
ريما: بابا ليش ماترد ؟
سلمان يسوي نفسه مشغول: شاقولج يبه ؟
ريما: من فاطمه ؟ ماما اسمها مها .. من فاطمه ؟
سلمان: ولا حد .. زين روحي حق عميمه جوجو قولي لها اطلع لج ملابس ..
ريما: ان شاءالله .. 
طلعت ريما وسلمان كان منصدم من اللي سمعه منها ..
سلمان " ياربي .. انا شلون حطيت نفسي بهالموقف .. افكر في فاطمه واتخيلها .. وريما تسمعني اهوجس بأسمها وانا نايم .. آه يا قلبي " 
تم سلمان يفكر في كلام بنته وفي تفكيره وتخيلاته بفاطمه .. يوسف طلع من البيت ومر بيت فاطمه .. استقبلته فاطمه بحب وشوق .. 
يوسف مبتسم: صباح الحب ..
فاطمه: اي صباح الحين الساعه 12 ونص ..
يوسف: معليه عديها عاد ..
فاطمه: هههههههه .. بس هالمره ..
يوسف قرب منها: فديت هالمره والله ..
فاطمه عضت شفتها: زين تعال داخل ..
يوسف مسك يدها: يلا حبيبتي .. 
دخلوا الميلس وسكروا الباب .. قعدوا جنب بعض كلن يتغزل بالثاني .. بعد الغزل والكلام الحلو فاطمه راحت تجيب ليوسف عصير .. يوسف استغرب غياب فارس .. 
يوسف " غريبه! وين فارس .. كل مره يدخل علي يسلم ويقعد معاي .. اليوم ماشوفه .." 
دخلت فاطمه شايله العصير مبتسمه .. اول ما شافها يوسف قام وراح صوبها .. شل صينية العصير من يدها وحطها على الطاوله .. 
يوسف: يعطيج العافيه حبيبتي ..
فاطمه: الله يعافيك فديت روحك ..
قدمت له العصير وتمت تراقبه وهو يشرب .. التفت عليها مبتسم يسأل عن فارس ..
يوسف: حبيبتي ..
فاطمه: هلا حبيبي ..
يوسف: وين فارس اخوج ؟
فاطمه تغير ويها: فارس!
يوسف باستغراب: عسى ماشر حبيبتي .. فيه شي اخوج ؟
فاطمه: لا مافيه شي .. بس ... ننزلت راسها وتمت ساكته ..
يوسف حط يده على كتفها: شو فيج حياتي ؟ فارس فيه شي ؟
فاطمه بحزن: فارس .. مسكين والله ..
يوسف: شسالفه خوفتيني ؟
فاطمه: فارس من امس طالع من البيت ..
يوسف عقد حواجبه: عسى ماشر ..
فاطمه: مختلف مع امس شوي ..
يوسف: لاحول ولا قوة الا بالله .. 
فاطمه حضنت يوسف وصاحت .. يوسف خاف عليها وحضنها بقوه .. تمت فاطمه تصيح بصمت ويوسف حاضنها بحنان .. خلاها تصيح لين هدت شوي رفعت راسها عن صدره .. يوسف مسح دموعها بيده .. 
فاطمه: يوسف ..
يوسف: يا حياة يوسف انتي .. 
فاطمه: فارس اخوي بيضيع من ايدينا .. 
يوسف: سمالله عليه ..
فاطمه: يوسف فارس اخوي عنيد والله يستر منه ..
يوسف: ليش ؟
فاطمه: فارس قرر انه يتزوج ..
يوسف مبتسم: ونعم الرأي ..
فاطمه: بس امي وافقه بدربه ..
يوسف باستغراب: امج ! شلون ؟ 
فاطمه: امي ماتبيه ياخذ البنت اللي اختارها .. 
يوسف: ليش ؟
فاطمه: آآآه .. تقول انها مو من ثوبنا .. 
يوسف باستنكار: ها .. مو من ثوبكم ؟ امج تقول جي .. او قالت جي ؟
فاطمه: اي يا يوسف .. امي اللي توني اعرفها .. طول عمري وانا عايشه معاها والحين بس عرفتها ..
يوسف: قصدج طلعت لكم ويها الثاني ..
فاطمه ارتمت باحضنا يوسف بتعب وحزن ..
فاطمه: آآه يا يوسف .. مصيبه وصابتنا ..

يوسف: سمالله عليكم من المصايب .. قلبي انتي يا فطومتي .. لا تزعلين ان شاءالله الامور بتتحسن .. واكيد امج بتوافق لو حست ان اخوج باغيها ..


فاطمه: شو تقول يا يوسف .. صارت مسألة عناد بين امي وفارس .. وفارس اعلن الحرب على امي ..


يوسف: مسألة عناد .. وحرب ؟ ليش كل هاي ؟


فاطمه: امي عنيده وكلمتها ماتنزل الارض .. وفارس عنيد ومايحب حد يعانده ومصر ما ياخذ الا هالبنت ..


يوسف: ليش مصر عليها يعني ؟ يحبها ؟


فاطمه: اتوقع جي .. وكل ما سألته عن هالشي يقولي لا ماعرفها ولا شي بس شايفها وابيها ..


يوسف: مممممم .. بس زعله من امج واصرار واضيحين ويدلون على شي واحد .. 


فاطمه: انا متأكده ان في شي بس هو ما يبي يقول لنا شي ..


يوسف: بسألج سؤال فطومتي ..


فاطمه: اسأل فديت روحك ..


يوسف: لو كان فارس صج يحبها .. بتوقفين معاه ؟


فاطمه: حتى لو ما كان يعرفها انا واقفه معاه .. ولو كان يحبها بعد بقاتل وياه وعشانه ..


يوسف حط يدينه على خدود فاطمه وقرب ويهه من ويها .. طبع بوسه على جبهتها وابتسم لها ..


يوسف: فديت قلبج والله .. 


ابتسمت له وغمضت عيونها .. تموا فتره ساكتين .. 


يوسف: زين انتي كلمتي امج ؟


فاطمه: والله حاولنا معاها بس راكبه راسها .. وفارس الله يهديه سوا حركه مو حلوه ..


يوسف: وش الحركه ؟


فاطمه: مريم وفارس اتصلوا لي وقالوا لي بيمرون علي .. اول ما دخلوا البيت كانت امي فالحوش .. لما شافها فارس طلع بالسياره من البيت .. وامي كل ما عجبتها الحركه ..


يوسف: اف قويه الحركه .. غلطان اخوج ..


فاطمه: ولا مفتكر بعد .. هاي مشكلة فارس اخوي عناده وتصرفاته ..


يوسف: مهما كان هاي امه .. 


فاطمه: الله يهديه ..


يوسف: زين وينه اخوج الحين ؟ 


فاطمه: والله مادري وين نام امس .. 


يوسف: لا حول ولا قوة الا بالله .. 


يوسف حضن فاطمه: لا تزعلين نفسج حبيبتي .. ان شاءالله بتتيسر الامور وتتسهل .. 


فاطمه باحضان يوسف: تدري يوسف ..


يوسف يمسح على شعرها: شنو حياتي ..


فاطمه: من سالفة فارس اكتشفت اشياء وايد ..


يوسف: مثل ايش ؟


فاطمه: اكتشفت ان ايمان اختي نسخه من امي في اطباعها .. 


يوسف: شلون ؟


فاطمه: يعني لها نفس على الناس .. وماتكلم اي حد ولا تصادق اي بنت ..


يوسف: الله يهديها .. 


فاطمه: بس تدري اللي مستغربه منه موقف ابوي ..


يوسف عقد حواجبه: عمي ! شفيه ؟


فاطمه: ابوي ما تكلم فالموضوع ولا حتى اقنع امي بشي ..


يوسف: ليش ؟


فاطمه: مادري .. امس سألته وصرفني .. مارد علي .. شوف امي كلمتها تمشي فالبيت بس لما ابوي يقول كلمه محد يقدر يرده .. بس بموضوع فارس اخوي ماحس بأي ردة فعل من ابوي .. احس ابوي ضايع وكله يفكر .. احسه يعرف شي وساكت .. او مايقدر يتكلم .. 


يوسف: غريب موقف ابوج من الموضوع كله .. كلامج عدل .. يمكن يعرف شي وساكت .. 


فاطمه: والله تعبت يا يوسف .. احس اني ضايعه بين امي واخوي .. احبهم كلهم بس الصح صح .. يعني ماشوف منطق بكلام امي واصرارها على رايها وعنادها بشكل عام .. 


يوسف: ما تنلامين حياتي .. انتي الحين محتاره بينهم ثنينهم .. الله يعين فارس اخوج ..


فاطمه: فديت قلبه والله .. بس الله يستر منه نهاية قصته ..


يوسف: الله يهدي الجميع .. وانتي لاتزعلين نفسج حياتي ..


فاطمه: ان شاءالله فديت قلبك ..


تلاقت عيون فاطمه بعيون يوسف وابتسموا لبعض ..


يوسف: متى بتغديني ؟


فاطمه بدلع: الحين حبيبي ..


يوسف: فديت قلبج .. 


فاطمه قربت من يوسف وبهمس قالت: احبك ..


يوسف غمض عيونه: وانا اموت فيج وبقلبج الرقيق ..


فاطمه مبتسمه: زين بروح اجهز لك الغدا ..


يوسف بوناسه: انتظرج حبيبتي .. 


طلعت فاطمه من الميلس رايحه المطبخ عشان تجهز غداهم .. يوسف تم يفكر بفارس .. 


يوسف " عمي غريب موقفه .. يعني لما عرف برسايل الحب بيني وبين فطيم تصرف بهدوء وبعقل .. هل ممكن يكون يعرف شي عن فارس ؟ ولو كان يعرف ليش ماتصرف ولا سوا له شي ؟ فارس متلته وامه معانده .. غريب عمي .. اتمنى لو اكتشف سره " .. 


دخلت فاطمه والخدامه وراها .. جهزوا الطاوله للغدا .. طلعت الخدامه ويوسف وفاطمه قعدوا يتغدون بهدوء .. 
.......................

من بيت بوفارس الى شقة فارس الحزين .. كان يكلم مناف ويحاول ما يبين لها شي .. بس مناف قلبها يقولها عكس تصرفات فارس .. 


مناف بخوف: فارس ..


فارس: فديت فارس لي نطقته شفاهج ..


مناف: حبيبي شفيك ؟


فارس: مافيني شي حبيبتي ..


مناف: لسانك يقول مافيك شي .. بس قلبي يقولي انك زعلان وحزين ..


فارس "فديت قلبج": صدقيني مافيني شي ..


مناف: حبيبي ماتعودت انك تخش علي .. ليش تخش علي .. فارس لاحظت عليك الحزن فالفتره الاخيره .. انت متغير .. فيك شي .. انا سويت لك شي .. غلطت بحقك ..؟ 


فارس بخوف: لالالا يا قلبه ..


مناف: علمني شفيك يا فارس ..


فارس: مافيني شي بس هاليومين الشغل بالشركه ملخبط والموظفين معورين راسي ..


مناف " بحاول اصدقك يا فارس": فديت راسك .. زين خذ اجازه حبيبي .. وخل ولد عمك يكمل الشغل عنك ..


فارس: ادري ان ولد عمي مو مقصر .. بس في بعض الامور انا اباشرها بنفسي ..


مناف: يعطيك العافيه حبيبي .. 


فارس: الله يعافيج يا قلبه .. 


تموا ساكتين فتره وفارس كان سرحان وباله مشغول .. بعد فترة الصمت تكلم فارس ..


فارس: حبيبتي ..


مناف: هلا فديتك ..


فارس: وحشتيني و ودي اشوفج ..


مناف: مممممم .. 


فارس: ما يبيلها تفكير ..


مناف بدلع: ممممم ..


فارس: ههههه .. يا ربي على الدلع .. على ما تفكرين بكون وصلت بيتكم ..


مناف: ههههه .. حبيبي خلها فالليل ..


فارس بوناسه: يعني بشوفج اليوم ..


مناف: ان شاءالله .. 


فارس: خاطرج اجيب لج شي معاي ؟


مناف: لا حبيبي .. 


فارس: تعالي بسألج حبيبتي ..


مناف: اسأل حياتي ..

فارس: امج ما شافت الاسوراه او التعليقه ؟


مناف: لا ما شافتهم .. التعليقه دوم تحت ملابسي .. والاسوراه نفس الشي .. 


فارس: ولما خذتي لج ملابس ؟


مناف: هاي كانت ماعطتني مبلغ على قدها وانت ما قصرت فديتك ..


فارس: اهااا .. تقصدين راتب الشؤون الاجتماعيه اللي يمشي لكم ؟


مناف: اي .. اللي شهر نشوفه وعشره لا .. 


فارس: فديت قلبج انتي .. بأذن الله لما اخطفج مابخلي عليج قاصر ..


مناف: عمري انته يا فارس .. قبل ما تخطفني ومو مقصر فيني .. عيل لما تخطفني بتعيشني بنعيم ..


فارس: انا اذا ما ادلعج .. ادلع من ؟ اذا ما اصرف عليج .. اصرف على من ؟ .. ايه عليج انتي


مناف باحرج: فديتك يا اغلى انسان ..


فارس بفرح: صج مناف انا اغلى انسان بحياتج ؟


مناف: والله ماعندي اغلى منك .. انت يا فارس خليت لحياتي معنى .. خليت لحياتي لون .. حياتي قبل كانت ابيض واسود .. بس لما طلعت انت بحياتي .. تلونت حياتي بألون الطيف .. صرت احس لي هدف فالحياة ..


فارس: شو هدفج فالحياة ؟


مناف ببرأه: انت .. 


فارس انكسر خاطره على هالكلمه .. 


فارس "ياربي على احساسج يا مناف .. الله يستر من الجاي " ..


فارس: يا ربي لاتحرمني من هالبنت .. قولي آمين ..


مناف: آمين .. ولا يحرمني منك ..


فارس: متى بس نجتمع تحت سقف واحد .. متى اقوم من النوم على همسج .. متى اكل من ايدينج الحلوات .. متى بنام بحضنج .. متى بحضنج .. متى بشوف عيالنا .. آه يا مناف .. متى بس ..


مناف: فديت روحك يا فارس .. ان شاءالله قريب .. 


فارس: بأذن الله قريب .. 


مناف: زين حبيبي لازم اروح امي تناديني ..


فارس: زين لا تنسين الليله ..


مناف بوناسه: مستحيل انسى ..


فارس: حياتي انتي والله .. 


مناف: مع السلامه حبيبي .. 


فارس: الله وياج ..


سكر فارس من مناف وهو متحطم ويفكر في كلامها .. 


فارس "اخاف يخيب ظنج فيني يا مناف .. ماقول الا الله يستر من الجاي " .. 
.................


اتصل فارس بمحمد .. 


محمد: هلا والله .. 


فارس: شحالك ؟


محمد: الحمدلله طيب ..


فارس: شخبار اهلك ؟


محمد: الحمدلله اليوم احسن من امس .. 


محمد كان قاعد جبن ساره ومبتسم لها .. ساره مسكت يد محمد وضغطت عليها .. 


فارس: الحمدلله .. 


محمد: انت وين ؟ 


فارس: فالشقه ..


محمد: تغديت؟


فارس: لا والله مالي نفس ..


محمد: اخلي علوه يجيب لك شي ؟


فارس: لا فديتك ماله داعي .. 


محمد: مب زين اللي تسويه بنفسك ..


فارس: شو سويت بنفسي انا ؟ ماسويت شي ..


محمد: كل هاي وما سويت شي .. حرام عليك .. لا تاخذ الامور بعصبيه .. هدي شوي ..


فارس مبتسم: انا مهدي وكول على الاخر .. والليله بروح اكحل عيوني بشوفتها .. ماتدري يا حمود يمكن ماشوفها كلش ..


محمد: افاا .. شو هالكلام يا فروس .. مو فارس اللي يستسلم بهالسرعه ..


فارس تنهد: آآه .. خلها على الله .. زين حمودي .. 


محمد: هلا والله ..


فارس: متى بيرخصوك زوجتك ؟


محمد: بكره ان شاءالله .. 


فارس: اهاا ..


محمد: اشتقت لي يعني .؟


فارس: من قلب .. ترا اغار عليك .. هاليومين خذتك مني واحس نفسي ضايع بدونك يا قلبي انته ..


فارس ومحمد: ههههههه ..


فارس: زين حبيب قلبي ماعطلك عن هلك ..


محمد: مرني اليوم المغرب فالمستشفى لان الاهل بيزورونها .. وباتفرغ لك ..


فارس: من عيوني افا عليك .. 


محمد: تسلم لي بن عمي .. 


فارس: سلام يا قلبي ..


محمد مبتسم: الله وياك ..
محمد التفت على ساره اللي كانت تراقب محمد وهو يكلم فارس .. 


ساره: شسالفة ولد عمك ؟


محمد تنهد: آآه .. سالفته سالفه والله ..


ساره باستغراب: عسى ماشر ؟


محمد: كلم امه عن وحده شافها من فتره .. 


ساره باهتمام: زين ..


محمد: مرت عمي الله يهديها لما سألت عن البنت .. قالت انها اقل منى مستوى و مو من ثوبنا .. ورفضت ان فارس ياخذها ..


ساره: وفارس شو ردة على اللي قالته مرت عمك ؟


فارس: ما عجبه الرد .. وقال انه يبي البنت مو مستواها .. و صار خلاف بينه وبين مرت عمي .. 


ساره: والله من حق مرت عمي تختار الزين لولدها ..


محمد: ماختلفنا .. ومرت عمي بلسانها قايله ان البنت ما عليها كلام .. بس مشكلتها مستواهم ..


ساره: مالوم مرت عمي بصراحه .. لازم تبي لولدها وحده من نفس المستوى .. وفارس ماعنده سالفه لو بيعاند عشان وحده مثلها ..


محمد تنرفز من كلام زوجته .. 


محمد: المستوى والفلوس مو كل شي .. 


ساره: الريم اختك ماعليها زود .. وكفايه انها منه وفيه .. ليش يروح بعيد ؟


محمد: الريم اختي صغيره .. وفارس اختار ذيك البنت ومقتنع فيها ..


ساره: ليكون في شي بينهم ؟


محمد: لا مافي شي .. 


ساره: يبه خل ولد عمك يفكر عدل .. هالبنت مو من ثوبه وكلام امه عدل .. 


محمد " الله يالدنيا .. صار المستوى والفلوس كل اهتمامكم .. حرام والله حرام " .. 


محمد يغير الموضوع: زين تبين شي من البيت ؟ باتصل في الريم عشان تجهز اليهال ..


ساره: لا فديتك .. امك ماقصرت جابت لي كل اللي ابيه ..


محمد: زين ارتاحي شوي لين المغرب ..


ساره: محمد ابي اروح الحمام .. عطني يدك ..


محمد: ان شاءالله ..


محمد قام من السرير و وقف يمين ساره ومسك يدها وساعدها تقوم من السرير ومشى معاها لين باب الحمام ..



خالد ومريم كانوا في غرفة مريم يسولفون .. 


مريم ماسكه يد خالد: خالد حبيبي قولي شو هالحلم اللي وترك جي ؟


خالد خذ نفس عميق: ما عليج من الحلم .. شو رايج نطلع من بيت ابوي ؟


مريم قربت منه: خالد شو نطلع من بيت ابوك .. انت لا تتهرب من سؤالي .. قولي شو هالحلم ؟


خالد غمض عيونه بتعب: ماقدر اقوله ولا ابي اتذكره ..


مريم: خالد فديت روحك ..


خالد باستسلام: يا مريم الحلم كان يخصج انتي .. الجنيه طلعت لي وكانت شايلتج والدم مغطي ويهج .. 


مريم بخوف: شايلتني انا ؟


خالد: يا مريم انا خايف عليج .. 


مريم بتوتر: خالد .. 


خالد حضن مريم: حياتي لا تخافين ولا تحاتين شي .. اللي ربي كاتبه بيصير ..


مريم تمسح دموعها: اي والله .. 


خالد: بكلم محمد اخوي يعطيني رقم واحد يعرفه يأجر شقق .. 


مريم: اللي تشوفه فديتك .. 


خالد مسك ويه مريم وطالع بعيونها .. 


خالد: مريم ..


مريم: نعم حبيبي ..


خالد: انتي ندمنتي اني خذتج .. 


مريم بدهشه: لا خالد انت شو تقول ؟ 


خالد منزل راسه: مريم غصبن عني قلت هالكلام .. من خوفي عليج .. 


مريم غلغلت يدها بشعر خالد: خالد عمري ما بندم على حبي لك ..


خالد باسها على جبهتها: فديت حبج والله .. 


مريم حطت يدها على كتف خالد: طول العمر بوقف بجنبك يا خالد .. 


خالد مبتسم: زين خليني اكلم محمد اخوي عشان يعطيني رقم الريال ..


مريم: كلمه بس عاد ريلي على ريلك ..


خالد: ههههههه .. 


مريم: بختار الشقه اللي تعجبني ..


خالد: بس اللي تعجبج .. انتي أشري على اللي تعجبج بس ..


مريم حضنت خالد: فديت قلبك انته ..


خالد: انا كلي لج .. 


مريم: شو رايك اليوم نروح نختار أثاث .. 


خالد: ان شاءالله .. جهزي الساعه 7 بنروح نلف كم محل .. وبنروح نتعشى ..


مريم مبتسمه: من عيوني حبيبي .. 


خالد اتصل بمحمد خذ منه الرقم واتصل بالريال حدد معاه موعد .. 


مريم مبتسمه: حبيبي اجيب لك قهوه ولا شاي ؟


خالد: ابي كابتشينو من ايدينج الحلوات .. 


مريم: ان شاءالله .. 


راحت مريم تسوي حق خالد القهوه .. تم خالد يفكر و يحاتي مريم .. 
..............



خالد " مسكينه مريم .. تحملتني واحنا تونا متزوجين .. مممممم بسوي لها مفاجأه وبوديها ماليزيزيا هي في خاطرها تروح هناك .. بسوي لها مفاجأه فديت قلبها عانت وايد المسكينه .. بس اول ابي اخلص امور الشقه مع محمد اخوي وبعدين برتب مع فضول وعزيز عشان السفره " 


دخلت مريم على خالد اللي كان سرحان ويفكر .. حطت الصينيه اللي بيدها على الطاوله وقربت من خالد بهدوء .. 
مريم بهمس: حبيبي .. 
خالد التفت عليها مبتسم: حياتي انتي ..
مريم: شو اللي تفكر فيه ؟
خالد: ولا شي حياتي .. وين الكابتشينو ؟
مريم مبتسمه: تفضل حبيبي ..
خالد: مشكوره يا قلبي .. 
تمت مريم تراقب خالد وهو يشرب الكابتشينو .. طالعها مبتسم ..
خالد: زين انا بكلم محمد اخوي وبرح اخلص لي شغله وبمر عليج على الساعه 6 ونص .. اجهزي حبيبتي ..
مريم: ان شاءالله حبيبي .. 
قام خالد ولبس غترته وتعطر .. مريم سوت له درب وطلع .. شاف عبدالعزيز على دربه وطلعوا مع بعض ..
" اللي ذبحني عليه الموت تشريفي .. ياليتني ليت كلي له فدا عنه "
الساعه 11 بالليل .. فارس طلع من الشقه بكل شوق عشان يشوف مناف .. اتصل لها تلفون وخبرها انه طالع من البيت .. كان ماخذ معاه ورده حمره .. طول الطريق كان يفكر في مناف ويتخيلها بجنبه فالسياره رايحين لشقتهم .. صحى من احلامه وتخيلاته اول ما وصل عند بيت مناف ... اتصل لها تلفون عشان تطلع له .. 
مناف: هلا حبيبي .. 
فارس: قلبه انتي .. انا انتظرج برا ..
مناف: الحين جايتك .. 
فارس: سلام يا حبي .. 
مناف مبتسمه: مع السلامه ..
سكرت من فارس عدلت شيلتها وطلعت بهدوء صوب باب الحوش .. فتحت الباب وتفاجأت بمنظر فارس .. باين عليه الحزن ويتصنع الابتسامه .. مناف طالعته بحزن .. قرب فارس منها وهمس ..
فارس: شو فيها دلوعتي ؟
مناف بخوف: انا شفيني ؟ انت اللي شفيك .. فارس ليش هالحزن اللي بعيونك ؟
فارس بلع ريقه بصعوبه ونزل راسه .. مناف قربت منه ..
مناف: شفيك يا فارس ؟
فارس: مافيني شي .. بس تدرين تعب الشغل هاليـ ... 
تقاطعه مناف: اي تعب يا فارس ؟ واي شغل ؟ قولي الصج شفيك ؟
فارس تنهد: آآآآه .. مافيني شي يا قلبه انتي .. 
مناف: فارس اعرفك عدل .. لاتقول مافيك شي .. 
فارس رفع راسه مبتسم: شو اخبارج حياتي ؟
مناف طالعته بتعجب: اقولك شفيك تسأل عن اخباري ؟ لاتقهرني يا فارس .. حالك مب عاجبني ..
فارس: شو اقولج يا قلبه انتي ..
مناف: قولي شفيك .. ليش هالحزن اللي اشوفه بعيونك ؟
فارس: مختلف مع الوالده شوي ..
مناف عقدت حواجبها: امك!
فارس: اي امي ..
مناف: ليش حبيبي ..؟ 
فارس: خلافات عائليه ..
مناف: بس هاي امك .. 
فارس بقهر: وخير يعني ؟!
مناف باستغراب: فارس انت شتقول؟ شنو بعد وخير بعني ..
فارس " آه لو تدرين بس " .. 
مناف: لا تزعل امك حبيبي ..
فاري ابتسم: فديت مناف حبيبة قلبي انا ..
مناف ابتسمت بخجل: فارس لاتغير الموضوع .. 
فارس: تركي كل الدنيا وخلينا في حبنا .. 
مناف ابتسمت ونزلت راسها .. ذبحت فارس بهالحركه .. قرب منها خطوه ورجعت هي خطوتين لورا .. قرب منها زياده ومناف توترت وتمت تتنفس بسرعه .. فارس تجراء ومسك ايدينها الثنتين .. مناف ماتت من الخوف .. حاولت انها تسحب ايدينها بس فارس كان ضاغط عليهم بقوه .. 
مناف: فارس اترك ايديني .. 
فارس قرب ويهه من ويها: واذا ما تركت ايدينج شو بتسوين ؟
مناف توترت زياده وخافت .. نزلت راسها وحاولت انها تسحب يدها مره ثانيه بس مقدرت .. فارس كان يراقب مناف وماشل عيونه .. استسلمت مناف وتمت واقفه مكانها ومنزله راسها .. حست بانفاس فارس على ويها .. شافت صدره يرتفع وينزل مع كل نفس .. تموا على هالحال فتره وبدى فارس يرخي شوي شوي .. ترك يد مناف ومشى خطوات لورا وعيونه على مناف اللي كانت منزله راسها .. فتح باب السياره وعيونه عليها .. طلع الورده ورجع لها .. 
فارس: يا قلبه .. 
مناف منزله راسها: قول حبيبي .. 
فارس: ممكن تقبلين مني هالورده .. 
بسرعه حط الورده بين شفايفه وقرب ويهه منها وهو مبتسم .. مناف رفعت راسها وتفاجأت بمنظر الورده بين شفايف فارس .. انحرجت وماعرفت شو تسوي .. تم فارس يطالعها وينتظرها تاخذ الورده .. مناف احتارت وانحرجت من الحركه .. استسلمت ومدت يدها وهي ترجف .. قربت يدها من شفايف فارس تبي تاخذ الورده ورجعت يدها بتوتر .. فارس كان يراقبها .. مسك يدها وقربها من الورده .. رخى شفايفه على الورده ومناف خذت الورد وباطراف اصابعها لمست شفايف فارس .. مناف عرقت من التوتر والموقف اللي عاشته مع فارس .. اما فارس فكان مستانس على مناف وخجلها .. بعد ما مناف خذت الورده .. فارس نزل يدها والورده بيدها .. قرب منها وتنهد بقوه والهوا اللي طلعه من صدره نفخه على ويه مناف .. مناف غمضت عيونها واسنتشقت انفاس فارس .. 
فارس: شو رايج بالورده ؟
مناف بدلع: تجنن لانها منك .. 
فارس: ليتني هالورده اللي بيدج ..
مناف مبتسمه " فديت الورده وريحتك اللي فيها" .. 
مناف: معطر الورده؟ 
فارس ابتسم وطلعت اسنانه: اي معطرها .. شو رايج بالعطر ؟ 
مناف: يجنن .. 
فارس: اقولج ليتني هالورده اللي بيدج ..
مناف انحرجت ونزلت راسها .. 
فارس: فديت الخجوله .. 
مناف بدلع: فارس ..
فارس: عيون فارس انتي ..
مناف: لا تلعوزني ..
فارس: ما يهمج .. مالعوزج .. انتي تامرين امر يا اغلى من فالوجود ..
مناف: صج ..
فارس: وشو اللي صج ؟
مناف: اني اغلى من فالوجود .؟
فارس يستعبط: لا مب صج ..
مناف طالعته بعصبيه وضربته على صدره بالورده ..
مناف: لا تلعوزني قلت لك .. 
فارس: آآه عورتيني يالقويه ..
مناف بخجل: عاد فارس ..
فارس: انا شكلي باخطفج الحين .. وسحبها من يدها ..
مناف بخوف: لا الله يخليك مب الحين .. 
فارس ضحك عليها: ههههههه .. فديت الخوافه والله .. 
مناف نزلت راسها: خوفتني .. 
فارس: سمالله على قلبيج والله .. لا تخافين دامي موجود .. 
مناف عدلت شيلتها وطاحت الورده على الارض .. نزلت بسرعه بتاخذها من على الارض ونزل فارس معاها بنفس الوقت .. تلاقت عيونهم وتموا يناظرون بعض بحب وحنان .. فارس رفع الورده من على الارض ومسك يد مناف و وقفوا مع بعض .. 
مناف: مشكور حبيبي .. 
فارس: انا كلي بين ايدينج وتحت امرج .. 
مناف مبتسمه: فديت قلبك .. 
تم فارس يراقب مناف وهي منحرجه منه و مب قادره تحط عيونها بعيونه .. 
مناف: احم .. فارس حبيبي لازم اروح داخل ..
فارس يطل في ويها: بدري يا قلبه انتي ..
مناف: لا حبيبي لازم ادخل تأخر الوقت .. 
فارس مبتسم: تمللتي مني ؟
مناف بعفويه: افا .. اتملل منك انت .. والله انك غلطان .. 
فارس بوناسه: حياتي انتي والله .. 
مناف: فديت قلبك .. بس لازم اروح ..
فارس يستعبط: انا قلت الحين نسيتي وبتم معاج شوي ..
مناف وفارس: ههههههه .. 
فجأه فارس سمع صوت وحط يده على حلج مناف اللي خافت وكانت على وشك انها تصرخ .. مناف ماتت من الخوف .. فارس سمع صوت جاي من صوب السياره .. التفت صوب السياره ومناف انخشت وراه .. المكان مظلم وما يبين فيه شي .. مناف كانت ترجف من الخوف .. مسكت ملابس فارس و دفنت راسها بظهره .. اما فارس فكان يحاول انه يتعرف على مصدر الصوت .. 
فارس بهمس: خلج وراي ..
مناف: بهمس: خايفه ..
فارس: خلج وراي ولا تخافين ..
مناف تمت متمسكه بملابس فارس وتمشي وراه .. فارس كان يمشي بهدوء ويحاول انه ما يطلع صوت .. قرب من السياره بكل هدوء .. وفتح باب السياره وطلع السلاح .. 
فارس بهمس: خلج هني ..
مناف هزت راسها وتمت واقفه عند باب السياره .. فارس دار على السياره وشاف واحد منخش ورا السياره .. مسكه فارس من رقبته .. 
فارس: من انت ؟ وشو تسوي هني ؟
الولد بارتباك: ها . ولاشي .. 
فارس بعصبيه: من انت ؟
الولد: ها .. 
الولد ارتبك وبطل يد فارس وركض بسرعه .. لحقه فارس وسحبه من شعره بقوه .. 
فارس: انت من ؟ تكلم ولا ببط راسك بهالسلاح .. 
مناف سمعت هالكلام وماتت من الخوف .. تسارعت دقات قلبها وتمت تصيح بصمت ..
فارس: اقولك تكلم .. وضربه على جبهته ..
الولد: كنت مار وشفت السياره ..
فارس: وخير شفت السياره ؟
الولد: بس كنت ابي اشوفها ..
فارس رفع حاجب: وليش مار هني هالوقت ؟
الولد " تحكم علي متى امر بعد": كنت ابي اروح البيت ..
فارس بعصبيه: ان شفتك هني مره ثانيه بكسر ويهك سمعتني ..
الولد بخوف: زين زين .. 
تركه فارس ورفسه وهو رايح وتم يراقبه وهو يركض بخوف .. اما الولد ركض وهو يعرج من الرفسه اللي جاته من فارس .. حط السلاح في جيبه و رجع عند مناف اللي ما تحركت من مكانها وكانت تصيح .. قرب منها بخوف ومسح دموعها .. 
فارس: ليش هالدموع يا قلبه ..
مناف وسط دموعها: خايفه يا فارس خايفه .. 
فارس: سمالله على قلبج يا مناف .. بس يا قلبه انتي ..
في هاللحظه فارس كان وده يحضن مناف لصدره بقوه .. ومناف كان ودها تدفن راسها بصدر فارس وتحضه .. مناف مسحت دموعها وفارس كان خاطره مكسور عليها .. 
مناف: خلاص بروح داخل ..
فارس: زين فديت قلبج .. بسرعه دخلي يلا ..
مناف: ان شاءالله .. 
مشت وعطت فارس ظهرها متجهه لباب البيت .. فارس كان يراقبها .. فجأه التفتت عليه بخوف ..
مناف: فارس ..
فارس بخوف: شو فيج ؟
مناف: الورد مادري وينها ؟
فارس: يا قلبي انتي .. ما عليج منها .. روحي داخل الحين ..
مناف بحزن ودلع: لا ابي الورده .. 
فارس مبتسم: زين تعالي اندورها صوب الباب .. 
مناف: زين .. 
مشى فارس جدامها ومناف لحقته .. تم يدور صوب الباب ولقاها .. مناف كانت تراقب فارس وهو يدور الورده وسط الظلام .. تخيلت نفسها زوجة فارس وتخيلت انهم في شقتهم الصغيره .. فجأه صحت من حلمها على صوت فارس ..
فارس: تفضلي الورده يا ورده .. 
مناف: ههههه .. انا مناف مو ورده ..
فارس: الله لا يحرمني ضحكة مناف ..
مناف: فديتك يافارس ولا يحرمني منك .. 
فارس: زين حبيبتي يلا روحي داخل و اول ماتدخلين غرفتج اتصلي ..
مناف: ان شاءالله .. 
دخلت مناف البيت وسكرت الباب .. فارس ركب السياره وخذ له لفه في فريجهم .. كان متعجب من هالولد اللي طلع لهم .. دار حول الفريج وماشاف حد .. اتصلت مناف بفارس وهو طالع من فريجهم .. 
فارس: شو اخبارج يا قلبه ؟ 
مناف: الحمدلله .. 
فارس: خفت الرجفه اللي فيج ؟
مناف طالعت يدها وابتسمت .. 
مناف: اي خفت .. بس شدراك اني ارجف ؟
فارس: كنتي ترجفين مثل الطير فديت قلبج انتي ..
مناف: آه اليوم كله يخوف ..
فارس: شلون ؟
مناف: اول شي لما مسكت يدي .. وبعدين لما سحبتني .. وبعدين لما طلبت مني اخذ الورده .. واخر شي هالولد اللي مادري من وين طلع لنا .. 
فارس: فديت قلبج انتي .. قلت لج دام انا موجود انتي لاتخافين ..
مناف ببرأه: آآه متى بس نشوف بعض بدون خوف ..
جملة مناف عفست مزاج فارس .. تذكر امه وعنادها .. وقف السياره على طرف الطريق وتم يكلم مناف ..
فارس: قريب ان شاءالله نجتمع تحت سقف واحد .. يا حرم فارس ..
مناف: هههههه .. فديت روحك يا حرم مناف ..
فارس: لا والله .. 
مناف وفارس: ههههههه .. 
تم يسولف معاها لين الساعه 12 ونص .. سكر منها واتصل بمحمد ولد عمه .. وقاله عن سالفة الولد ..
محمد: فروس انتبه ..
فارس: تصدق مستغرب من هاللي طلع لنا ..
محمد: البنت سمعه ..
فارس: ادري يا حمودي ..
محمد: لا تسوي لها مشاكل ..
فارس: غصبن عنا اللي صار ..
محمد: خف ريولك .. 
فارس: ان شاءالله .. زين انت وين ؟
محمد: فالمستشفى .. انت وين ؟
فارس: صوب بيتهم .. 
محمد: تعالي المستشفى ..
فارس: ان شاءالله .. 
محمد: انتظرك .. 
فارس: سلام ..
...................



سكر فارس من محمد وتذكر لما مناف دفت راسها بظهر فارس وكانت ماسكه ملابسه .. تمنى هاللحظه تتدوم وما تنتهي ..
فارس " أه يا مناف متى بس نجتمع انا وانتي في شقتنا الصغيره .. أه يا يمه ليش سويتي كل هاي .. زعلتي وماتكلميني ومو راضيه على زواجي .. مو انتي اللي بغيتيني اتزوج .. ويوم قررت اتزوج وقفتي بدربي .. يالله ماعرف شو اسوي .. اكلم يدتي .. ولا عمتي هيا ؟ " 
تم فارس يقلب الافكار في باله .. وفجأه تذكر شي واستغرب منه ..
فارس " ابوي شو سالفته ؟ ليش ماله موقف في الموضوع ؟ ليش احسه يتهرب ؟ وشو الموضوع اللي كان يبي يكلمني فيه ؟ هو قالي ان امي مو وافقه عشان المستوى ؟ بس كان على لسانه موضوع ثاني .. احترت والله .. آآآآه يا ربي عطني الصبر وطولة البال معاهم .. يا رب تيسر اموري يا رب .." 
كمل فارس دربه للمستشفى .. نزل من السياره وراح الكفتريا ولقى محمد ينتظره .. سلموا على بعض وطلبوا لهم شاي .. 

فارس: شو اخبارك حمودي ؟


محمد مبتسم: الحمدلله .. اعلومك انت ؟


فارس: محتار يا الحمدي .. 


محمد: والله انت سالفتك سالفه .. شو اللي احترت فيه الحين .؟


فارس: موقف ابوي ؟


محمد: انت للحين ما كلمته ولا عرفت منه شي ؟


فارس: لا والله ماصارت فرصه اقعد فيها معاه .. 


محمد: زين بكره روح كلمه مره ثانيه .. 


فارس: بشوف .. 


محمد: لا تشوف يا ريال .. اتصله اول الصبح وتلاقى معاه برا البيت احسن ..


فارس: فكرك يعني ؟


محمد: احسن لك تكلمه برا .. لان لو كلمته فالبيت بيتهرب .. برا محد موجود معاه الا انت .. وبتقدر اطلع الكلام منه


فارس تنهد: ان شاءالله ..


تموا ساكتين فتره ومحمد كان يفكر في موقف ام فارس من الموضوع .. رفع راسه وطالع بعيون فارس 


محمد: مابي احطمك .. بس لو البنت مو نصيبك ؟


فارس: بقول الحمدلله على كل حال .. 


محمد: والنعم بالله ..


فارس يغير الموضوع .. 


فارس: متى بيرخصون زوجتك ؟


محمد: بكره بأذن الله ..


فارس: ان شاءالله .. شو اخبارها معاك ؟


محمد: والله انها سنعه بس بعض تصرفاتها لازم تتغير .. 


فارس: بيدك تغيرها يا حمودي .. المراه تراها حساسه وطيبه .. واقل شي تعطيه ايها ترده لك اضعاف .. المره مخلوق حساس قلبها طيب وكبير .. دوم تغفر وتحب ترضي الريال .. 


محمد: والله كلامك كله صح .. 


فارس: يعني لاتطالع غيرها ولاتفكر في غيرها .. المره تصير شرسه لو حست ان حد بيشاركها الريال اللي تحبه .. 


محمد " و الله انك داهيه يا فروس .. تعرف تنغز بعد .." 


محمد يغير الموضوع: زين قوم روح البيت تأخر الوقت .. 


فارس: خلاص ان شاءالله .. " اهم شي اللي يغير الموضوع " ..


محمد: زين ما تبي تروح بيتكم .. 


فارس: تطردني من مستشفى الحكومه .. 


محمد وفارس: ههههههه .. 


فارس: بعدين لاتقولي بيتكم ..


محمد رفع حاجب: ها عيل شو اقولك ؟ 


فارس: قولي شقتك .. ما عاد لي بيت غيره ..


محمد تغير ويهه: فروس اذكر ربك .. خل عنك العناد .. 


فارس: الله كريم .. زين حبيبي تامرني على شي ..


محمد: فروس لاتغير الموضوع .. 


فارس: اي موضوع ؟


محمد: ليش هالعناد .. كبر عقلك ..


فارس: يا ريال روح عند اهلك انت .. وبكره ان شاءالله نتكلم على راحتنا ..


محمد: تعال ذكرتني بسألك ..


فارس: اسأل ..


محمد: كلمت يدتي انت ؟


فارس مبتسم: اي كلمتها ..


محمد: ليش هالابتسامه فروس ؟ شو خربطت عليها انت ؟


فارس: ههههه .. والله ما طولت معاها .. اول ما فتحت معاي الموضوع دخلت علينا عميمه هيا .. سكت انا ويدتي على طول غيرت الموضوع .. 


محمد: ليش يعني سويتوا جي ؟


فارس: انا قلت لها مابي يكبر الموضوع .. وتوني بتكلم ودخلت عميمه ..


محمد: يعني انت كنت بتقول ليدتي عنها ؟


فارس: لا مستحيل .. بس كنت بخليها تكلم ابوي وامي .. تعرف شخصية يدتي شلون قويه ..


محمد: عدل كلامك .. زين وبعدين شو سويت ؟


فارس: ولا شي تميت مع يدتي وعميمه هيا لين تأخر الوقت شوي وطلعت عنهم .. وانا رايح صوب الشيشه اتصلت وكلمت ايديه وقلت لها بمر عليها مره ثانيه وبنطلع ..


محمد: زين فروس تحمل تضعف جدامها ..


فارس: لا شدعوه ..


محمد: ترا يدتي مب هينه عادي تمشي معاك لين انت اطيح بلسانك جدامها ..


فارس: هههههه .. لا ما عليك .. 


محمد: زين متى بتروح لها ؟


فارس: مادري .. اول خل اصيد ابوي واقعد معاه وبعدين بقعد مع يدتي .. 


محمد: الله يعينك يا فروس .. ماشاءالله عليك صامد .. انا لو مكانك انهرت وحالتي حاله ..


فارس ضرب صدره: حنا لها ..


محمد: روح يا خوي شمه ..


فارس: هالله هالله ..


فارس ومحمد: ههههه 


فارس: زين حبيبي .. اخليك تروح عند هلك وترتاح .. وبكره ان شاءالله بعطيك نشره باللي بسيتوي معاي ..


محمد: زين .. خلنا على اتصال ..


فارس: من عيوني .. 


سلم فارس على محمد و ودعه .. طلع فارس وهو يفكر في حياته .. ركب السياره واتجه لشقته .. اول مادخل الشقه اتصلت له فاطمه .. شاف التلفون ورد وهو مبتسم ..
فارس: هلا وغلا ..


فاطمه بدلع: فارس وينك ..


فارس: وحشتيني اختي الغاليه ..


فاطمه: واضح اني وحشتك ..


فارس: والله وحشتيني ..


فاطمه بزعل: لا صدقتك .. 


فارس مبتسم: اموت فالزعلانه والله .. نراضيج يا بنت محمد ..


فاطمه: مابيك تراضيني .. زعلانه منك ..


فارس: افا .. تزعلين من فارس حبيبج ..


فاطمه: فارس حبيبي هجرنا ..


فارس تنهد: آآآه .. 


فاطمه: سمالله عليك من الآه .. 


فارس يغير الموضوع: شو اخبار البيت ؟


فاطمه: البيت واللي فالبيت مشتاقين لك يا فارس .. 


فارس: فديتكم والله ..


فاطمه: ليش القطاعه يا فارس ؟


فارس: مو قطاعه بس تغير جو مؤقت ..


فاطمه غصبن عنها ضحكت: ههههههه .. 


فارس: فديت هالضحكه .. 


فاطمه: فارس شو صار بينك وبين امي ؟


فارس: روحي سأل امج .. 


فاطمه: انا ابي اعرف منك انت .. 


فارس ما كان يبي يفتح الموضوع مع فاطمه لانه يخاف انه يضعف جدامها ويقول كل شي لها ..


فارس: شاقولج .. شفتي الموضوع اللي تكلمنا فيه ذاك اليوم انا وانتي ومرايم ..


فاطمه: اي شو فيه ؟


فارس: امج مب راضيه عليه .. 


فاطمه: الله يهديها امي .. كلامها كلش مب منطقي .. 


فارس: قولي لها هالكلام .. 


فاطمه: الله يخليك شو اقولها .. انا دخلت عليها ابي اخذ اللي بخاطرها شرشحتني وخلتني ما سوى شي ..


فارس: بل .. الله يهديها بس .. 


فاطمه: آمين .. زين فارس لين متى بتم مهاجر ؟


فارس: مو مهاجر بس ماخذ فترة نقاهه ..


فاطمه: فارس انا اتكلم جد رد علي ..


فارس: شو اقولج .. البيت مالي اخطر ادخله ولاتقولين لي تعال واستسمح من امي وغيره .. انسي حبيبتي .. 


فاطمه: ليش يا فارس ..؟


فارس: بس .. فطيم الله لا تعوريني راسي بهالموضوع ..


فاطمه بحزن: اللي تشوفه فديتك .. 


فارس: زين اختي ممكن اغلبج معاي شوي .. 


فاطمه: عيوني لك .. 


فارس: فديت عيونج والله .. ممكن تروحين غرفتي وتجهزين لي شنطه صغيره تحطين لي فيها 3 صراويل و4 فنايل بيضه .. وحطي لي غترتين بيض وعقال .. وابي ثوبين من اللي معلقين فالكبت وثوبين من اللي بغرفة الملابس .. ممممم .. وبعد ابي الله يسلمج فوطتي الزرقه الكبيره وعطري الاسود .. 


فاطمه بحزن: ما تبي جينز ولا تيشيرتات ؟


فارس: هممممم .. لا تدرين حطي لي بنطلونين برمودا القطن .. وركبي عليهم 4 او 5 تيشيرتات على ذوقج ..


فاطمه: ان شاءالله .. شي ثاني بعد ؟


فارس: لا فديت روحج .. بس عطيهم بوسعود يعطيهم محمد ولد عمي .. هو بيمركم بكره ان شاءالله ..


فاطمه: ان شاءالله فديت قلبك .. 


فارس: الليله جهزي لي الشنطه .. بكلم محمد يمركم بكره الصبح .. 


فاطمه: زين فديتك ..


فارس: ما تقصرين اختي ..


فاطمه: حاضرين لك يا بونايف ..


فارس مبتسم: فديت قلبج .. 


تموا ساكتين فتره .. 


فارس: اخبار مريم وايمان والباقي ؟


فاطمه: الحمدلله .. مريم وخالد امس باتوا عندنا ..


فارس: مسكين خالد والله .. 


فاطمه: اي والله .. حالته ماتسر والله .. ومرايم فديتها الخوف تقراه بعيونها .. 


فارس: امي درت ؟


فاطمه: اي ..


فارس: اها .. وابوي وينه هاليومين ؟


فاطمه: ابوي غريب يا فارس ..


فارس رفع حاجب: غريب! شلون ؟ 


فاطمه: من كلمت امي بموضوعك و بابا منقلب حاله !


فارس " الله يستر من اللي مخبيه يا بوفارس" .. 

فارس: اها .. زين ما يقعد معاكم هو .. 


فاطمه: الا يقعد معانا ويحاول انه يكون طبيعي بس مبين عليه الغموض .. دوم يفكر وباله مشغول .. 


فارس: ايوه .. 


فاطمه: فارس بخليك الحين يوسف متصل لي ..


فارس: زين فديتج .. بس لاتنسين الليله جهزي لي الشنطه ..


فاطمه: ان شاءالله ..


فارس: الله يحفظج .. 


سكرت فاطمه من فارس وردت على يوسف .. 


فاطمه: هلا حياتي ..


يوسف: عمري انتي ..


فاطمه مبتسمه: فديت قلبك .. شو اخبارك ؟


يوسف: طيب الحمدلله .. اعلومج انتي ؟


فاطمه: الحمدلله طيبه .. 


يوسف مبتسم: مع من كنت شاغله الخط يا حلوه ؟


فاطمه بحزن: كنت اكلم فارس اخوي ..


يوسف: اخباره ؟


فاطمه: يكابر يا يوسف ..


يوسف: الله يعينه وتتيسر اموره .. 


فاطمه: آمين .. 


يوسف: بشريني عنج حياتي .. 


فاطمه: الحمدلله طيبه .. 


يوسف: ها شصار على رحلة العمره ؟


فاطمه: والله محد فتح الموضوع .. 


يوسف: لا حول ولا قوة الا بالله .. 


فاطمه: الاجواء متوتره وماعتقد نروح السنه ..


يوسف: الله المستعان .. زين حياتي قولي لي ..


فاطمه: هلا حبي ..


يوسف: جهزتي للعرس خلاص ؟


فاطمه: اي الحمدلله خلصت الاشياء الضروريه .. وقلت لك جهزت شوي في لندن .. الفستان قريب بيخلص ..


يوسف: آيه على هالفستان متى اشوفج لابسته ..


فاطمه: قريب ان شاءالله ..


يوسف: بأذن الله .. زين قاصرج شي فطومتي ؟


فاطمه: لا حبيبي .. ماقصرت والله .. اللي عطتني اياه قبل ما تسافر المكسيك بقى منه وايد والحمدلله ..


يوسف: الحمدلله .. 


فاطمه: وانت حياتي جهزت نفسك ؟


يوسف باستعباط: اي فساتني جهز خلاص ..


فاطمه: هههههه .. فديت فستانك والله ..


يوسف: ههههه .. انا ماجهز غير بشتي وثوب العرس والغتره ودهن العود الزين ..


فاطمه: فديت قلبك انا .. وجهزت كل هذول ؟


يوسف: اولهم دهن الهود .. طاله طلبيه .. والبشت جاهز .. والثوب ما يبيله شي ..


فاطمه: والغتره ؟


يوسف: جاهزه يا فندم ..


يوسف وفاطمه: هههههههه .. 


يوسف: الله يخليج لي يا فطومتي انتي .. 


فاطمه: ويخليك لي حبيبي ..


يوسف: فطومتي يلا روحي ارتاحي ولا تشيلين هم اخوج فارس .. ان شاءالله تتسهل اموره ..


فاطمه: ان شاءالله .. 


يوسف: حبيبتي قعدين الساعه 8 ونص الله لا يهينج ..


فاطمه: من عيوني ..


يوسف: فديت العيون وراعيتها .. يلا حبيبتي .. مع السلامه ..


فاطمه: الله وياك حبيبي ..


سكرت فاطمه من يوسف وراحت تجهز شنطة فارس .. وهي تجهز اغراض اخوها دخل عليها عبدالعزيز ..


عبدالعزيز: هلا فطيم ..


فاطمه: هلا فديتك .. كلمك فارس ؟


عبدالعزيز: اي .. 


فاطمه: الحين بجهز الشنطه .. قربت اخلص ..


عبدالعزيز: الله يهديه هو وامي ..


فاطمه: آمين .. والله معورين قلبي هم الثنين .. 


عبدالعزيز: ضيعونا من بينهم والله ..


فاطمه: اي والله .. 


عبدالعزيز: اخبارج مع بوخليفه ؟


فاطمه مبتسمه: الحمدلله .. 


عبدالعزيز: حركات بعد ..


فاطمه منحرجه: اي حركات .. 


عبدالعزيز بلعوز اخته: من اسألج عنه الويه يصير احمر وتستحين .. حلاتين عليج ..


فاطمه باحراج: عزوز لا تحرجني ..


عبدالعزيز: لا تدلعين علي انا .. وايد مدلع بوخليفه .. لازم اكلمه واقوله يخف شوي .. وايد دلعج ..


فاطمه مبتسمه: عاااد عزيز لاتسوي فيني جي .. ودزته .. 


تم عبدالعزيز يصحك عليها .. خذ جواله واتصل بيوسف .. 


فاطمه: لا تتصله نايم .. 


عيدالعزيز صفق يدينه ببعض وضحك عليها ..

عبدالعزيز: ههااااي .. عارفه موعد نوم الحبيب بعد .. 
فاطمه بدلع: لا تزعجه مسكين تعبان .. خليه يرتاح في نومته ..
عبدالعزيز: اهم شي اللي خايفه نتعبه ونقص عليه في نومته .. والله انك مدلع يا بوخليفه .. 
فاطمه: اذا انا مادلعه وادور راحته واحرص عليها .. بكون غبيه ..
عبدالعزيز: ليش يا عسل انتي ؟
فاطمه: حبيبي لازم اسد كل فراغ بحياته عشان ما يدوره عند غيري ..
عبدالعزيز: زمنكم نستفيد .. 
فاطمه مبتسمه: احم احم .. قبل ما تتزوج بامسك زوجتك وبعطيها دروس في هالامور ..
عبدالعزيز: فديت اختي والله .. 
فاطمه: الله يكتب لك بنت الحلال اللي تسعدك ياخوي ..
عبدالعزيز ابستم: آمين ..
فاطمه كانت فرحانه ان عبدالعزيز اخوها غير رايه بموضوع الزواج .. تمت معاه شوي بغرفة فارس وبعد ما جهزت شنطة اخوها طلعت من غرفته وتركت الشنطه عند عبدالعزيز .. دخلت غرفتها وكانت تعبانه وايد .. لبست بجامة النوم وانسدحت على السرير .. خذت الجوال تشيك عليه ولقت مس كول من مناف .. شافت الاسم وابتسمت 
فاطمه " الحين الساعه 12 ونص .. اتصل لها ولا الوقت تأخر ؟ هممممم .. خل اجرب اتصل لها " .. 
اتصلت فاطمه بمناف .. مناف اول ما شافت اسم فاطمه فالتلفون استانست .. ردت عليها بفرح .. كانت منسدحه على السرير وتلعب بشعرها .. 
مناف: هلا وغلا .. حيالله هالصوت ..
فاطمه مبتسمه: هلا فيج .. الله يحيج ..
مناف: شخبارج فاطمه ؟
فاطمه: الحمدلله طيبه .. انتي شو اخبارج ؟
مناف: الحمدلله .. متولهه عليكم .. 
فاطمه: فديت قلبج .. وانتي لج وحشه والله .. 
مناف: حياتي انتي .. 
فاطمه: خلاص ما بقى شي على الدوام ..
مناف: اي والله .. يعني الدوام متعب بس شوفتكم تنسيني التعب ..
فاطمه " حليلها والله هالكثر تعزنا" 
فاطمه: فديت قلبج .. والله شوفتج يالجميله اللي تولهنا عليها ..
مناف مبتسمه: عيونج الحلوه .. وانتي ما عليج زود .. الا لطيفه شخبارها ؟
فاطمه: طيبه الحمدلله .. 
مناف: ومريم اختج ؟
فاطمه: مرتاحه الحمدلله .. منوفه حبيبتي ..
مناف: هلا حياتي قولي ..
فاطمه: زين انا حددت يوم عرسي ..
مناف: تستاهلين والله .. 
فاطمه: تسلمين لي حبيبتي .. بس طلبتج وقولي تم ؟
مناف: تم حياتي ..
فاطمه: لازم تحضرين عرسي .. ولا بزعل منج ..
مناف انحرجت من طلب فاطمه: من عيوني بحاول قد ما اقدر .. 
فاطمه: لازم تجين انتي وامج ..
مناف ابتسمت: من عيوني والله .. ولا يهمج 
فاطمه بوناسه: والله بتجين ..
مناف: اي اوعدج بجي ..
فاطمه: بقول لمريم اختي .. اكيد بتفرح ..
مناف: فديتكم والله .. اعدكم خواتي واكثر ..
فاطمه: وانتي عزيزه وغاليه يا مناف .. 
مناف: زين قولي لي .. جهزتي للعرس ؟
فاطمه: اي جهزت .. بس باقي الفستان وقريب باستلمه .. 
مناف: الف مبروك حبيبتي ..
فاطمه: الفال لج انتي يا جميله ..
مناف: تسلمين لي ..
فاطمه: عاد تعالي على الكوشه عشان يشوفون الناس هالجمال ..
مناف بخجل: ان شاءالله .. 
فاطمه: الله يرزقج يا مناف ..
مناف انحرجت: مشكوره حبيبتي .. بسألج فطومه ..
فاطمه: هلا .. 
مناف: بتعتذرين هالكورس ؟
فاطمه: لأ .. بس عرسي بيكون نهاية الكورس حرام اعتذر .. بعد امتحانات نهاية الفصل بإسبوع بيكون عرسي ..
مناف: اها .. عدل تفكيرج .. خلصي هالهم وافتكي منه ..
فاطمه: اي والله هم .. 
مناف وفاطمه: ههههههه 
مناف: زين حبوبه ماعطلج .. واسمحسلي على الاتصال المتأخر ..
فاطمه: لا عادي حبيبتي .. اتصلي بأي وقت انتي ..
مناف: تسلمين لي والله .. بس خلينا على اتصال ..
فاطمه: ان شاءالله ..
مناف: مع السلامه حياتي ..
فاطمه: الله وياج ..
سكروا من بعض وكل وحده فيهم نامت وهي مستانسه .. فاطمه استانست ان مناف اوعدتها انها بتحضر عرسها .. ومناف استانيت انها بتحضر عرس فاطمه وكانت مخططه انها تكلم فارس عشان يرسل لها السايق ويوديها العرس غمضت مناف عيونها بفرح .. 
..........................



مر هاليوم على الكل بهمومه و مشاكله .. بس شمس كل يوم جديد تنسيهم همومهم الامس .. خالد اتصل بفاضل عشان ياخذ منه معلومات عن ماليزيا عشان يجهز له ولمريم .. 


فاضل: هلا هلا هلا اخوي ..


خالد مبتسم: هلا وغلا .. شحالك الغالي ؟


فاضل: طيب طاب حالك .. اخبارك انت ؟


خالد: طيبون ..


فاضل: اموت فالطيبون والله .. 


خالد: هههههه .. زين بسألك الفضلي ..


فاضل: اسأل طال عمرك ..


خالد: تذكر ذيك السنه لما رحت ماليزيا مع الشباب ..؟


فاضل: آمرني الغالي ..


خالد: ما يأمر عليك العدو .. بس بغيت اسوي مفاجأه للمدام و اخذها هناك .. 


فاضل بعبط: ابوك يالرومنسيه ..


خالد بجد: فضول اصطلب ..


فاضل: احم .. زين كمل ..


خالد: زين شو الاماكن اللي تنصحني اروح لها ..


فاضل: والله في اماكن وايد .. يعني تقدر تروح منتجعات على البحر رهيبه بصراحه .. وفي اكواخ في الغابات .. وفي جزر تروح لها بروحك .. محد يكون موجود فيها الا انت وحرم خالد بن محمد ..


خالد: اهااا .. حلو حلو .. 


فاضل: بعد اكواخهم اللي في الغابات حلوه والله ..


خالد: لا لما رحنا سويسرا اجرنا كوخ .. زين ابيك تضبط لي رحله هناك لمدة 10 ايام .. وتكتب لي فورقه اسامي الاماكن والمنتجعات ..


فاضل: شوف انا بسوي لك خوش ترتيب .. اول ماتوصلون بسوي لك استقبال ولا احلى .. بتم فالعاصمه يوم واحد بالضبط .. وبعدين بيجيكم سواق بياخذكم لمنتجع بحجز لكم فيه 3 ايام .. وبعدين من المنتجع نفس السواق بيمركم وبياخذكم لجزيره محد فيها الا انت وحرمك بتمون فالجزيره 4 ايام .. وآخر 3 ايام برجعكم العاصمه السواق بيوديكم حدايق حلوه عندهم .. وتسوقوا وبعدين ترجعون .. شو رايك بالجدول ؟ هاي نفس جدولنا لما رحنا ..


خالد: والله خوش ترتيب .. زين انت بتضبط من هني ؟


فاضل: اي .. بحجز لكم من هني كل شي .. وبكلم الريال وبعطيك رقمه احتياط .. وبخلي رقمك عنده .. هو طيب بس بيصير طيب معاك اكثر لو بخيته بعد كل مشوار ..


خالد: هههههه .. ما يهمك .. هالاشكال اعرف لها .. 


فاضل: بس ما يهمك .. متى تبي تسافر انت ؟


خالد: والله شوف لي الاسبوع الجاي لمدة 10 ايام بالضبط حسب الجدول .. 


فاضل: ما يهمك ..


خالد: ماتقصر حبيبي .. بس مابي حد يدري .. وخصوصا مريم ..


فاضل بخبث: انت تامر امر .. بس تدري كل شي بحسابه ..


خالد: زين زين .. 


فاضل: هههههه .. والله احبك يا خالد .. تفهمها وهي طايره .. 


خالد مبتسم: عيال اليوم مافي شي ببلاش عندكم ..


فاضل: افيد واستفيد ..


خالد وفاضل: ههههههه .. 


خالد: زين متى بترد علي ؟


فاضل: عطني يومين بالضبط .. بروح مكتب السفريات اليوم المغرب .. بس لازم اكلم الريال في تايلند عشان يرتب لك كل شي ويرد علي خلال يومين ..


خالد: ماتقصر يبه .. 


فاضل: حاضرين للطيبين .. 


خالد: زين انتظر ردك خلال يومين ..


فاضل: من عيوني .. 


خالد: تسلم لي .. يلا مع السلامه ..


فاضل: الله وياك .. 


سكر خالد من فاضل .. ركب سيارته وراح يخلص اشغاله فالشركه .. 
...............


هنادي وسلمان وريما متجمعين في بيت الجوهره .. 


سلمان: ها جوجو شخبارج مع الحمل ؟


الجوهره مبتسمه: الحمدلله ..


هنادي: ينمو الجنين ؟


ريما: باب شنو يعني ينمو ؟


سلمان التفت عليها: ينمو يعني يكبر في بطنها ..


ريما بأستغراب: يعني بيكبر ويمشي في بطن عميمه جوجو ؟


كلهم طالعوا بعض وماتوا من الضحك على كلام ريما .. 


ريما ببرأه: ليش تضحكون ؟


سلمان قرب منها: ولا شي بابا .. بس لما نقول ان الياهل ينمو يعني يبتدى يكبر شوي في بطن امه .. وبعدين يطلع من بطن امه بأذن الله ..


ريم: اي .. زين شلون يطلع من بطن امه ؟


هنادي والجوهره طالعوا بعض وحسوا بأحراج .. سلمان نزل راسه وانحرج .. الجوهره مسكت ريما وراحت معاها غرفتها .. قعدت الجوهره جنب ريما وشرحت لها شلون تولد الام ..


الجوهره: حبيبتي ريما .. بكره انتي لما تكبرين بيتغير جسمج .. و بتتزوجين ان شاءالله .. وبتجيبين عيال حلوين مثلج ..


ريما ابتسمت للجوهره وكانت تسمعها بأهتمام .. 


الجوهره: الياهل يكون في بطن كل ام .. وحطت يد ريما على بطنها المنتفخ .. اول شي يكون الياهل صغير وايد قد يدج الحلوه .. ولازم الام تتغذى وتاكل عشان يكبر شوي شوي في بطنها .. ولما يستوي بطن الام كبير يبدى الياهل يتحرك عشان يطلع من بطنها ..


ريما كانت مبتسمه وهي تسمع كلام الجوهره .. 


ريما: زين متى بيطلع الياهل اللي في بطنج ؟


الجوهره مبتسمه: بعد شهرين ان شاءالله .. 


ريما: يعني هو للحين صغير ؟


الجوهره: كبر شوي .. 


ريما: زين بتخليني اشله ؟


الجوهره حضنتها: ان شاءالله حياتي .. 


مسكت يد ريما ورجعوا الصاله عند سلمان وهنادي .. دخلوا وكانت هنادي مندمجه مع سلمان فالسوالف .. 


الجوهره: شتقولون ؟


سلمان: نتكلم عن مدرسة ريما ..


الجوهره: تعال المدارس قربت تفتح والتسجيل خلص ؟


سلمان: اي ادري .. بشوف ادخلها مدرسه خاصه وبحاول معاهم مع اني ادري انهم مشددين ..


الجوهره: على شنو مشددين ؟


سلمان: ان ندخل الطالب بعد وقت التسجيل ..


هنادي: خالي تقدر ادخلها بأستثناء ..


سلمان: والله بشوف .. في مدرسه انجليزيه بس اصحابها من اهل البلد واللي عرفته عن هالمدرسه انها على منهاج اسلامي .. يعني يدرسون الدين كماده اساسيه واللغه العربيه ..


هنادي: زين والله ..


سلمان: واحد شاف اعلانهم فالجريده و قالي عنهم وبتصل لهم استفسر .. 


الجوهره: ان شاءالله يستثنونها ..


سلمان: اتمنى والله .. بس المدرسه بعيده عن البيت ..


هنادي: زين السايق موجود يا خالي ..


سلمان: فكرت اخلي باص يمر عليها احسن ..


هنادي: حرام عليك تغثها بالباص من صباح الله خير ..


الجوهره: عدل كلام هنوده ..


سلمان باستغراب: ليش ؟


هنادي: خالي سواق الباق بيغثهم بسواقته ما بيخلي حفره الا بيعدي عليها .. بتوصل المدرسه وهي منتهيه ولايعه جبدها ..


سلمان: هههههه .. عادي زين .. على ايامنا كنا نروح ونجي بالباص ..


الجوهره: ايامكم غير .. 


هنادي: زين وصلها وانت طالع الصبح شفيها يعني ..


الجوهره: اي وصلها انت .. ليش تكسل ..


سلمان: حشى منكم .. ما قلت اني مو موصلها .. ول عليكم ..


هنادي والجوهره: هههههههههه .. 


ريما: متى بناكل ؟


هنادي: فديت قلبها جوعانه ..


سلمان: الحين بنروح البيت وبنسوي اكل انا وانتي ..


الجوهره: وليش ؟ انا طالبه لكم عشى ..


سلمان: وليش مكلفه على عمرك يبه .؟


هنادي: ولا مكلفه على عمرها ولا شي .. خلها تطلب لنا ..


الجوهره: ههههههه 


سلمان: يمه منج انتي .. الواحد ما يتكلم جدامج ..


هنادي: محد قالك تتكلم جدامي .. اذا السالفه فيها اكل يبه انا مافكر عدل ..


الكل: هههههه .. 


الجوهره: ريما يلا نروح نجهز ؟


ريما بوناسه: يلا عميمه .. 


هنادي: نطروني انا جايه .. 


راحوا البنات يجهزون العشى وسلمان تم بروحه فالصاله .. كان يفكر في فاطمه ..


سلمان " يالله .. ليش جي افكر في فاطمه .. استغفر الله العظيم .. وربي مالي حق افكر فيها .. اعوذ بالله من الشيطان الرجيم .. كل مره اقول مابي افكر فيها ماقدر الا افكر فيها زود واتخيلها .. لاحول ولا قوة الا بالله العلي العظيم " .. 


ميل راسه على ورا وتكى على الكرسي .. غمض عيونه وتنفس بعمق ..


سلمان " شلون بعيش وياها بنفس البيت؟ لازم اطلع من البيت .. ماعتقد يوسف بيرضى .. لو درى هو اللي بيطلع من البيت .. ياربي وش الحل ؟ احترت والله احترت " .. 


تم سلمان يقلب الافكار في باله .. طلع باكيت الزقايره من جيبه .. ولع له وحده وطلع عند الباب يدخن .. وهو مندمج بالزقاره شاف يوسف داخل الحوش .. خذ له نفس وطلع الدخان من صدره ومشى ناحية يوسف .. سلموا على بعض .. 
.....................


يوسف: هلا خالي ..


سلمان: هلا والله .. حماتك بتحبك ..


يوسف: ههههههه .. اتصلوا لي البنات من العصر .. وماكنت اقدر امركم بس عشان ماكسر بخاطرهم قلت لهم اتصلوا لي لي جهز عشاكم .. 


سلمان: اي حق بطنك بتلغي كل مواعيدك ..


يوسف: ههههه ..


سلمان: بطيني الولد ..


يوسف: من قلب .. 


سلمان: عليك بالعافيه ..


يوسف: الله يعافيك ..


سلمان: اخبارك مع تحضيرات الزواج ؟ كل شي تمام ؟


يوسف: اي الحمدلله .. مثل ماتشوف البيت وكل شوي يخلصون فيه شي .. اما تجهيزات الحفل الحمدلله شبه خالصه .. انت والشباب ماقصرتوا والله ..


سلمان: حاضرين لك الغالي .. لو محتاج شي لا تتردد 


يوسف: ماتقصر والله .. 


تموا يسولفون فالحوش عن تحضيرات العرس وتجهيز البيت .. طلعت لهم ريما ..


ريما: يلا عشى ..


يوسف: اوه ريما العبيطه هني ..


ريما طالعت يوسف بنظره ومسكت يد ابوها ..


يوسف: روح يالنظرات .. ماقدر عليها انا ..


ريما ما علقت على كلام يوسف ..


يوسف: مع هالكشه .. 


ريما: احلى منك ..


يوسف: هههههه .. انتي احلى مني .. وووووع من زينج 


ريما: احلى منك .. 


يوسف: شكثر احلى مني ؟


ريما: وايد ..


يوسف: شكثر وايد هاذي .. يعني قد النمله ؟


ريما تخصرت: لا والله .. وايد يعني قد البيت ..


يوسف يلعوزها: بس قد البيت .. لا يبه عيل انا احلى منج قد النجوم ..


ريما رفعت راسها اطالع فوق .. قرب منها يوسف وحط مفتاح السياره على رقبتها .. ريما تخرت وصرخت ..


ريما: آآآه .. 


سلمان: هههههه ..


يوسف: ويوووووو .. يالخوافه ..


ريما حضنت ابوها وصاحت: بابا شوف عمي يوسف ..


سلمان حضنها: ليش تصيحين ؟


ريما: كله يلعوزني ..


سلمان: انتي تلعبين معاه وبعدين تصيحين ..


ريما تمسح دموعها: هو اللي يبدى يلعوزني اول ..


سلمان شلها وباسها: حياتي فديت هالدموع .. لا تصيحين على كل شي .. خلج قويه مثل ابوج ..


ريما دفنت راسها في صدر سلمان: مابي مابي ..
يوسف خذها من سلمان وحضنها بقوه ..


يوسف: شدعوه تزعلين مني ريموووو ..


ريما ابتسمت: انا ريما مب ريموو ..


يوسف وسلمان: ههههههههه ..


يوسف: زين ليش تزعلين ؟


ريما: مازعل .. خلاص انا بصير قويه مثل بابا ..


سلمان مسح على راسها: فديتها اللي بتصير قويه مثل ابوها ..


دخلوا الشباب عند البنات .. هنادي شافت ويه ريما وعيونها الحمر ..


الجوهره: اكيد يوسف ملعوزها ؟


يوسف: اي نعم اكيد ..


هنادي: ليش زين ؟


يوسف: اذا ما صيحها احس ان ناقصني شي ..


سلمان: هههههههه .. صج والله .. ان ما توليت عيالك .. اصبر علي ..


يوسف: شنو ؟ تتولى عيالي ؟ في احلامك ..


الجوهره: ليش ؟


يوسف: عيالي اقوياء .. بس يكملون شهرين بخليهم يشلون حديد .. وبعد سنه بالضبط بجيب عيال الفريج بخلي عيالي يصفقونهم ويتدربون عليهم ..


الكل: ههههههه ..


هنادي: يمه منك شرير ..


يوسف: لازم اعلمهم الشده من نعومة اظافرهم ..


سلمان: حلوه هاذي من نعومة اظافرهم .. ان ما خليت ريما تتولاهم ..


يوسف: في احلامك انت وبنتك ..


سلمان: من تطلع من البيت بطرش ريما فوق تلتهم ..


يوسف: افا عيك .. من اطلع من البيت بنزلهم معاي وفي يدهم خيازرين خل يتولون بنتك ..


سلمان: ههههههه .. عليك سوالف ..


هنادي: زين خل نتناقش في هالامور بعدين .. يلا الاكل بيبرد ..


يوسف: زين زين .. 


تعشوا كلهم مع بعض وبعدين كلن توجه لبيته .. يوسف اتصل بفاطمه وهو رايح البيت .. 
فاطمه: هلا حبيبي ..


يوسف: حبيبتي انتي ..


فاطمه: شو اخبارك ؟


يوسف: الحمدلله .. شتسوين ؟


فاطمه: كنت مع مريم اختي نحش في خلق الله .. والحين اكلمك ..


يوسف: فديت اللي تكلمني والله ..


فاطمه: حياتي والله .. زين قولي انت شو سويت ؟


يوسف: كنت مع بوسعود خلصنا كم شلغه .. وبعدين رحت عند جوجو اختي مسويه عشى وتجمعنا عندها .. تدرين هاليومين مايقدرون يجونا البيت عشان التعديلات والعمال ..


فاطمه: اها .. شو اخبار ريما بنت خالك ؟


يوسف: هذا هي تشقح وتنطح ..


فاطمه: هههههه .. 


يوسف: زين حبيبتي ..


فاطمه: قول حبيبي ..


يوسف: تشوفين اسماء بنت عمج بكره لو فاضيه بجيب لهم ريما السنداره ..


فاطمه: ان شاءالله بتصل لهم بكره اول ماقعد من النوم .. 


يوسف: تسلمين لي والله .. 


فاطمه: فديت قلبك ..


يوسف: زين حياتي ماطول عليج .. بس حبيت اسمع صوتج قبل ما انام ..


فاطمه مبتسمه: فديت روحك حبيبي .. تحمل بنفسك وانت راجع البيت .. 


يوسف: ان شاءالله .. 


فاطمه: الله وياك حبيبي ..


يوسف: مع السلامه ..
سكر يوسف من فاطمه وهو مبسوط .. وصل البيت ونام من التعب على طول .. اما فاطمه راحت الصاله وتمت مع مريم وخالد وعبدالعزيز .. كانوا فاقدين فارس الحزين .. 
.....................


مرت الايام ويبقى الحال على ما هو عليه .. بدت دوامات المدارس والجامعه .. فارس منعزل عن اهله وكل حياته مناف وبس .. عبدالعزيز التهى مع الجامعه و تجهيزات العرس مع يوسف وباقي الشباب يوسف .. فاضل قرر انه يكمل دراسته برا .. اعتذر هالكورس ووسحب اوراقه معد ما جاه القبول .. علي بدى دوامه مع دوام المدارس .. سلطان واحمد وجاسم شروا لهم دراجات وكل يوم والثاني راحوا العزبه .. سلمان دخل ريما المدرسه وارتاح لما قبلوها .. تفرغ للمحل اللي فتحه .. ام فارس تمارس حياتها طبيعيه وتكابر جدام الكل .. بس قلبها محترق على ولدها فارس .. فقدته لان لها فتره ما شافته ولا كلمته .. بوفارس ماقدر اقول عنه شي لان الغموض يحيطه من كل صوب .. شلون عرف عن علاقة فارس بمناف واهلها .. وشو السر اللي مخليه يتأكد ان فارس ما راح ياخذ مناف وشو سر سكوته .. مريم وخالد سافروا ماليزيا وقضوا احلى ايام حياتهم هناك .. خالد حب انه ينسي مريم همومها وهمومه .. في خلال فترة سفرهم وكل محمد وعلي انهم يجهزن له الشقه بعد ما اختار الاثاث هو ومريم .. رجعوا من السفر ونفسيتهم كانت غير .. والحين عايشين في شقتهم الصغيره اللي لامتهم .. محمد وساره حياتهم طبيبه ورجعت نفس قبل .. ساره تغيرت للأحسن ومحمد تغير وايد .. اما الريم المسكينه اللي تغيرت وكان باين عليها .. ما كانت تاكل الا القليل .. ما تقعد مع اهلها وايد انعزلت عن الكل من حزنها بخبر زواج فارس اللي ما صارت فيه اي تطورات .. بومحمد كان قلق عليها ويحاتيها .. بس هي كانت اطمنه وما تبين جدامه شي .. الجوهره ولدت وجابت بنتوته صغيرونه وسمتها لولوه .. ابراهيم فرح بالبنت وحبها وايد .. والحين عمرها كم اسبوع بس .. 
قرب يوم فاطمه ويوسف .. ما بقى على العرس الا 15 يوم .. كان الكورس على آخره وفاطمه كانت تقدم آخر امتحان .. تلاقت هي ومناف ومريم ولطيفه فالكفتريا .. 
فاطمه: واخيرا خلصت ..
مناف مبتسمه: تستاهلين .. بس زين سويتي هالكورس ماخذتي ساعات وايد ..
مريم: ما عليج منها مسويه حسابها ..
لطيفه: حاسبتها صح ..
فاطمه: يمه من عيونكم ..
الكل: ههههههه ..
مناف: والله اريح لج ..
فاطمه: اي والله .. تدرين ما بقى شي على يوم العرس وابي اتهيء نفسيا قبلها بفتره ..
لطيفه: عدل كلامج .. 
مناف: الله يوفقج فديتج ..
فاطمه مبتسمه: وياج حبيبتي .. والفال لج ..
لطيفه ومريم: آآمين ..
مناف ابتسمت لهم وكانت تفكر في فارس .. 
مناف " فديتك يا فارس .. ليش طالت السالفه ؟ " ..
مناف شافت ساعتها: اوه تأخرت على المحاضره ..
مريم: اي محاضره ؟
مناف: هالمحاضره الدكتور بيلخص لنا فيها الكتاب حق الامتحان ..
مريم: اها ..
لطيفه: خلج من سوالفهم روحي لحقي على محاضرتج ..
مناف مبتسمه: مع السلامه بنات .. 
البنات: الله وياج .. 
راحت مناف بسرعه متجهه لقاعة المحاضره .. اول مادخلت انصدمت بالدكتور اللي قاعد ينتظر فالقاعه .. هي افتكرت انها غلطت فالقاعه وطلعت .. راحت صوب القاعه الثانيه وشافت دكتور ثاني يمتحن طالبات .. فتحت جدولها تتأكد واستغربت .. سمت بالرحمن ودخلت القاعه .. كان الدكتور حامد يراقبها وهي داخله .. طبعا من بعد ما رفضته مناف ما تواجهت معاه هالكورس الا اليوم .. كانت القاعه شبه خاليه من البنات .. قعدت على الكرسي اللي بالصف الثالث .. فتحت كتابها وحاولت انها تشغل نفسها فيه .. والدكتور حامد ماشل عينه من عليها .. اكتملت القاعه ودخلوا كل البنات .. تكلم الدكتور ..
حامد: السلام عليكم .. طبعا مستغربين وجودي .. بس لان دكتور الماده اعتذر و وكلني بمهمة تلخيص الماده معاكم لإمتحان الاسبوع الجاي .. طبعا ببدى معاكم التلخيص من الدروس الاخيره لين الدروس الاولى ..
مناف " اها .. يعني دكتور الماده ما بغى يعتذر الا على هالمحاضره المهمه .. الله يهديه بس " ..
تم الدكتور يلخص الماده والبنات متابعين معاه .. خلصت المحاضره ومناف كانت اول من ترك القاعه .. كانت حاسه بالتوتر والقلق .. الدكتور حامد طالها وهي طالعه بسرعه ومنزله راسها .. 
حامد " الله على الخجل .. ماشاءالله عليها " .. 
فاطمه رجعت البيت وكانت مرتاحه ان قدامها 15 يوم قبل اليوم الموعود .. كانت في غرفتها واطالع اغراضها وشنطها .. دخلت عليها عمتها هيا ..
فاطمه: هلا عميمه ..
هيا: فديت عروستنا الحلوه ..
فاطمه: حلاة دنياج عميمه ..
هيا: جهزتي كل شناطج ؟
فاطمه: اي ..
هيا: الاسبوع الجاي انا وامج بنروح نرتبهم لج فالغرفه ..
فاطمه: ماتقصرين عميمه ..
هيا: فديت قلبج انتي .. الفال ان شاءالله حق ايمان والريم فديتهم ..
فاطمه: آمين .. 
هيا: الا فارس وينه ؟ صار لي كم يوم اجيكم ولا اشوفه .. 
فاطمه توترت: فارس .. الله يخليج يا عميمه .. اذا احنا ماقمنا نشوفه هالايام ..
هيا: ليش شعنده ؟
فاطمه: لاهي مع اشغاله .. ويجهز مع يوسف وعبدالعزيز .. 
هيا: فديت قلبه والله .. وحشني ..
فاطمه: ليش هو ما مركم ؟
هيا: بلا يمرنا فديته .. بس استغربت هاليومين من امركم ولا اشوفه ..
فاطمه: ما ينلام فديته مشغول ..
هيا: الله يعطيه الصحه والعافيه .. 
فاطمه: آمين " آه لو تدرين بفارس يا عمتي " .. 
هيا: اخبار القاعه والتجهيزات ؟
فاطمه: امي وانتي ما قصرتوا .. امس كلمتني مالت الطاولات تقول ان الكاسات اللي طلبتها وصلت ..
هيا: زين الحمدلله ..
فاطمه: لا ماشاءالله عليها هالبنت توقيتها مضبوط .. 
هيا: حليلها والله .. في عرس مريم ما قصرت والله .. شفتي شلون رتبت لنا القاعه ونسقتها ..
فاطمه: عشان جي انا اخترتها ..
هيا: ان شاءالله نشوف قاعتج مثل ما تخيلناها وخططنا لها ..
فاطمه مبتسمه: ان شاءالله .. 
تمت هيا مع فاطمه يسولفون عن امور العرس والتجهيزات .. 
الساعه 4 العصر .. مناف كانت واقفه عند مواقف الباصات تنتظر الوقت يمر عشان ترجع البيت .. كانت تسولف مع فارس ..
مناف: وين بتروح حبيبي ؟
فارس: بروح عند يدتي ..
مناف: اشوفك هالكم يوم دوم عند يدتك ..
فارس: هي تتصلي عشان اقعد معاه ونحش في خلق الله ..
مناف: ههههه .. عليك سوالف
فارس: فديت هالضحكه يعلها دوم ..
مناف نزلت راسها وتكلمت بصوت واطي: حياتي والله .. 
..................


فارس: فديت همسج يا قلبه ..
مناف: تدري من كم يوم امي تسأل فيصل عنك ..
فارس مبتسم: والله .. شو سألته ؟
مناف: سألته عنك وعن اخبارك .. 
فارس: اها .. حليلها عمتي .. اقصد امج ..
مناف انحرجت وسكتت ..
فارس: فديت قلبها الخجوله .. 
مناف: زين حبيبي الباص وصل .. خل اروح لان البنات تجمعوا كلهم ..
فارس: تحملي على نفسج يا قلبه ..
مناف: ان شاءالله حبيبي .. 
سكرت مناف من فارس وتوجهت للباص .. اما فارس فتوجه لبيت يده .. دخل الحوش وشاف سيارة عبدالعزيز .. نزل ودخل الصاله ولقى عبدالعزيز والجد واقفين جدام المرايه ويعدلون في غترهم .. 
فارس: على وين ؟
الجد التفت بخوف: وجع يا فروس خرعتني .. على بالي ابوك ..
عبدالعزيز: صوتك نفس صوت ابوي ..
فارس: لا تغيرون الموضوع .. على وين هالحزه ؟
الجد: مالك خص .. 
فارس: بل ..
عبدالعزيز: لقط ويهك ..
الجد: انت اصلا شو جايبك هالحزه ؟ 
فارس: نتفتني يا يدي .. 
الجد: الناس ترتاح وتقيل .. وانت تناقز لي من مكان لي مكان .. ماعندك سالفه ..
دخلت عليهم الجده ..
الجده: دامك تقول هالكلام .. شو اللي مهيتك مع هالياهل عزوز ..
عبدالعزيز: بل ..
فارس بشماته: لقط ويهك ..
الجد: احنا عندنا شغل ريايل ..
الجده: لا صدقت شغل الريايل ..
فارس: اموت فيها والله ..
قرب من يدته وباس راسها ..
الجده: لا ومتدهن ومتدخن بالعود الزين .. شهالشغل ها .. علمني ..
الجد سحب عبدالعزيز: قم نروح عنهم .. اخوك ويه نحس علينا ..
الجده: ويهه نحس .. الا كشف فعايلك ..

الجد طلع و وراه عبدالعزيز وسكر الباب .. 
فارس قرب من يدته وباس راسها مره ثانه بس سحب راسها بقوه ..


الجده: الله يلعن اليهود عورت راسي انت بعد ..


فارس: هههههه .. آمين ..


الجده: اقعد خل انادي الخدامه تجيب القهوه ..


فارس: ان شاءالله .. 


راحت الجده المطبخ ورجعت مره ثانيه عند فارس فالصاله .. الخدامه حطت القهوه وراحت .. الجده قلطت فارس وصبت له القهوه وقدمت له التمر .. فارس تم يسولف معاها شوي وبعدين هي فتحت معاه موضوع العرس ..


الجده: شو صار على موضوع خطوبتك ؟


فارس: ولا شي ..


الجده: شوله ؟


فارس خذ نفس: آآآه .. والله ماعرف شو اقولج يدتي ..


الجده عقدت حواجبها: شو فيك يبه .. ليش الحزن بصوتك ؟


فارس: يدتي .. امي رافضه البنت ..


الجده تخصرت: ويه .. ليش زين ؟


فارس: امي تقول ان هالبنت مو من ثوبنا ..


الجده: يعل ثوب امك الشق .. شو هالكلام بعد ..


فارس: انا سكت عن الموضوع الحين عشان عرس فطيم .. ولا كلمت حد فالموضوع ..


الجده: بس ابوك قالنا من زمان عن هالموضوع ولا شفنا اي رد ..


فارس: اي الموضوع من زمان صاير .. والرد جاني على طول من امي .. بس انا ما حبيت اناقش امي فالموضوع 


الجده: شو بعد اناقش ؟ تكلم عربي ..


فارس: هههههه .. يمه انا اتكلم عربي .. اناقش يعني اتكلم فالموضوع .. 


الجده: قصدك تشوف رايي امك بالموضوع ؟


فارس: ايوه عليج نور ..


الجده: زين .. قولي امك سألت عن البنت واهلها ؟


فارس: اي سألت و بلسانها قالت لي ان البنت ما عليها كلام واهلها الكل مدح فيهم .. بس ما رضت فيها عشانهم على قد حالهم ..


الجده: هاي مب عذر .. وامك ذي بسنعها ..


فارس: بس يدتي طلبتج ..


الجده: قول ابوي انته ..


فارس: لا تكلمين حد فهالموضوع الحين ..


الجده: شوله ؟


فارس: مابي اسوي مشاكل .. ومابقى شي على عرس فطيم .. عقب العرس بنقعد ونتكلم ..


الجده: عيوني لك ..


فارس مبتسم: تسلم لي عيونك .. 


الجده: الا بسألك ..


فارس: هلا ..


الجده: انت تعرف هالبنت ؟


فارس ويهه صار احمر: ها .. لا ماعرفها يدتي .. بس شفتها كم مره وعجبتني .. مأدبه ومحتشمه و حلوه بعد ..


الجده تلعوز فارس: علينا هالكلام .. شفتها برا .. يبه انت من يرن تلفونك انخطف لونك .. تقولي شايفها برا ..


فارس ضحك باحراج: لا شدعوه .. 


الجده: هات من الآخر يالعفريت ..


فارس: هههههه .. صدقيني ماعرفها ..


الجده: ما تقص علي انا .. 


فارس يغير الموضوع: تدرين يدتي ..


الجده: قول ابوي ..


فارس: انا مستغرب من ابوي ..


الجده: شو فيه ابوك ؟


فارس: ما كلم امي فالموضوع واحس في قلبه كلام ..


الجده: امس الظهر ابوك عندي ما شفت عليه شي ..

فارس: هو جاني وقالي ان امي مب راضيه .. وبعدين كان بيقولي شي ثاني بس سكت بدخلت امي علينا .. وللحين ماقدرت اكلمه واعرف منه شي .. احسه يتهرب مني ..


الجده: ضيعتني يا صبي .. شو يعني يتهرب منك ؟


فارس: هههههه .. يعني يتصدد ما يبي يكلمني ..


الجده تفكر: همممممم .. ابوك مقدور عليه بصيده لك اليوم ولا بكره لي مر علي .. بس امك بسنعها عقب العرس .. على بالك باسكت عن كلامها اللي ماله معنى .. اي والله مب من ثوبنا .. 


فارس: يدتي شو قلت لج من شوي ..


الجده: شو ؟


فارس: لا تفتحين الموضوع مع اي حد الا بعد عرس فطيم الله يخليج ..


الجده: اوهو .. شغلت قلبي وقهرتني وتبيني اسكت ..


فارس: عشان خاطري ..


الجده: ولا يهمك .. عقب عرس اختك بمسك امك وابوك وبعقد معاهم ..


فارس: عفيه يدتي والله .. 


الجده: زين اشرب هالفنيال ..


فارس: بسي والله اكتفيت ..


الجده: انت شلون صاير كلامك بعد ؟


فارس باستغراب: اي كلام يدتي ؟


الجده الا اناقش .. ولا اكتفيت .. يبه تكلم عدل ..


فارس: انا اتكلم عدل .. بس انتي مال اول شعرفج ..


الجده: وجع يا فروس .. اركد لا اكسر هالدله على راسك ..


فارس: هههههه .. زين زين .. 


رن جوال فارس وكانت الرنه عالي مستواه .. على طول كتم الرنه و حط التلفون على جنب .. الجده تمت اطالع فارس بتحدي ..


الجده: رد .. ليش سكرت ؟


فارس: احم .. لا هم سكروا بسرعه ..


الجده: وليش يسكرون بسرعه ؟


فارس: يلعوزوني ..


الجده: من هذول اللي يلعوزونك ؟


فارس: الربع ..


الجده: فروس هات من الآخر احسن لك .. 


فارس يضحك: هههههه .. شو تبين اقولج يدتي ..


الجده: انت على بالك صدقتك يوم تقول انك شايفها .. انا اقطع يدي اذا انت مب عاشقها ..


فارس: شو فيها لو عشقت ؟


الجده: اعشق يبه محد قالك ما تعشق .. دام القلب اختار .. اعشق وحب ..


فارس: الله على كلامج اللي يبرد الخاطر يا يدتي .. 


الجده: زين قولي انت تحبها ؟


فارس مبتسم: لا .. بس شاريها .. 


الجده " راسه يابس مب راضي يتكلم " 


الجده: بعد عرس اختك بتنحل الامور بأذن الله .. 


فارس عض شفته " آمسن " .. 


فارس: زين الغاليه انا اترخص الحين ..


الجده: بتروح الحين .. كلهم بعد شوي بيجون اقعد زين ..


فارس: عندي شغل ضروري .. وبعد شوي بيأذن بصلي فالمسيد ..


الجده: زين روح صل وتعال ..


فارس: عندي شغل .. بمرج وقت ثاني ان شاءالله ..


الجده: ما يندرى شو هالشغل .. 


فارس ابتسم لها .. قرب منها وباسها على راسها وطلع .. الجده كانت تفكر في فارس وتعلقه فالبنت اللي يبغيها .. 
...................



طلع فارس واتصل بمناف يتطمن عليها ..


فارس: يا قلبه ..


مناف: هلا حبيبي ..


فارس بشوق: آمريني ..


مناف: ما يآمر عليك العدر .. بس اشتقت لك ..


فارس: لا تلوميني لي ذبت فيج يا بنت .. ذبحني شوقج ..


مناف انحرجت وتمت ساكته فتره .. 


مناف: شخبارك حبيبي ؟


فارس: طيب .. متى وصلتي البيت ؟


مناف: ممممم .. لي نص ساعه تقريبا ..


فارس: يعطيج العافيه .. 


مناف: الله يعافيك .. انت وين الحين ؟


فارس: جايكم ..


مناف: جاينا ؟


فارس: اي .. مو عاجبج يعني .. 


مناف: ههههه .. ما قلت شي .. بس استغربت .. 


فارس: بمر على الشباب شوي .. 


مناف مبتسمه: اها .. انا قلت متعني عشاني ..


فارس يلعوزها: وايد شايفه نفسج علي انتي ..


مناف بصدمه: ها ..


فارس: سمعتيني ..


مناف بقلق: شتقصد بكلامك ؟


فارس: اعتقد كلامي واضح .. انتي وايد شايفه نفسج علي .. 


مناف صاحت: انا ..


فارس تخرع لما سمعها تصيح: كنت امزح معاج ..


مناف تصيح: لا خلاص قلت كلامك ..


فارس: حياتي انتي والله كنت امزح معاج ..


مانف سكتت وماردت على فارس وتمت تصيح ..


فارس بخوف: انا آسف يا قلبه .. كنت امازحج شوي ..


مناف ما ردت على فارس .. تم فارس يراضيها ويترجاها تتكلم وترد عليه .. 


فارس منحرج: حبيبتي ردي علي الله يخليج ..


مناف: ......... 


فارس بتوسل: والله كنت امزح .. ردي يعلي الله يخليج ..


مناف: انا بسكر الحين ..


فارس: لا ماتسكرين 


مناف تمسح دموعها: بسكر الحين .. اتصلي انت بعدين ..


فارس يتوسل مره ثانيه: حبيبي لا تسكرين والله كنت امزح معاج ..


مناف بحزن: قلت لك باسكر واتصلي بعدين يا فارس ..


فارس متلوم: خلاص اللي تشوفينه ..


سكرت مناف من غير ما تسلم .. فارس استغرب موقف مناف .. 


فارس " كله الا زعل مناف الغاليه " 


قرب من بيتهم واتصل بفيصل .. 


فيصل: هلا والله ..


فارس: هلا ابوي انته .. شو اخباركم ؟


فيصل: الحمدلله .. اخبارك انت ؟


فارس: يسرك الحال .. انت فالبيت ؟ 


فيصل: اي فالبيت ..


فارس: زين انا عند الباب ..


فيصل بوناسه: الحين بجيك ..


فارس مبتسم: انتظركم ..


سكر فيصل وراح يلبس بسرعه عشان يطلع لفارس .. شافته ام مناف ..


ام مناف: فيصل وين بتروح يبه ؟


فيصل: فارس عند الباب ..


ام مناف: حليله هالريال والله ..


فيصل: يمه نادي عبود عشان يلبس ويلحقني عند الباب ..


ام مناف مبتسمه: ان شاءالله يبه ..
فيصل طلع عند الباب وركب السياره مع فارس .. ام مناف بلغت عبدالله بوجود فارس ..

عبدالله بوناسه: والله ..

ام مناف: اي يبه الريال عند الباب ..

عبدالله ركض عند الباب من غير ما يبدل ملابسه .. فتح باب السياره وضحك ضحكته الحلوه ..

عبدالله: ههاااااي ..

فارس مبتسم: هلاااا ..

فيصل تفشل من عبدالله اخوه لانه كان طالع بصروال وفانيله ..

فيصل: عبود فشلتنا طالع جي .. ليش ما بدلت ؟

عبدالله طالعه بنظره وصد عنه يسولف مع فارس ..

عبدالله: وينك من زمان ما شفناك ؟

فارس: كنت مشغول شوي ..

عبدالله: زين شرايك نتمشى بالسياره ؟

فارس: يلا يبه اركب ورا ..

فيصل: لا خل يروح يبدل ملابسه اول ..

عبدالله: مابي ابدل ..

فارس مستاني على عبدالله وعلى برأته .. 

فارس: عادي خله .. يلا عبود يبه اركب ورا .. 

فيصل نزل وسحب عبدالله بقوه ودخله البيت عشان يبدل ملابسه .. فارس كان يطالعهم ومستانس عليهم .. دخلوا البيت وفيصل يزف عبدالله ..

فيصل: فشلتنا .. 

عبدالله: يه شنو فشلتك .. ملابسي نظيفه وجديده .. فارس اللي شاريهم لي ..

فيصل: ما قلنا شي .. جي تستقبل الريال بملابس البيت .. عيب ما تستحي انت ..

عبدالله: كيفي زين ..

فيصل: زين دش بدل خلصنا ..

ام مناف سمعت صراخهم وطلعت من غرفتها ..

ام مناف: شفيكم ؟

عبدالله عصب وراح يركض عند امه وحضنها ..

عبدالله: فصول يهاوشني .. 

حضن امه وصاح .. ام مناف حضنته وابتسمت لفيصل اللي كان معصب على اخوه .. 

ام مناف: بس حبيبي .. لا تصيح فديت دموعك ..

عبدالله: قولي له لا يزف مره ثانيه ..

ام مناف: بقوله حبيبي بس لاتزعل نفسك انت .. 

طالعت فيصل وسألته ليش مهاوش اخوه ..

ام مناف: ليش يبه تزف اخوك ؟

فيصل: فشلنا طال عند الباب بصروال وفانيله ..

ام مناف ضحكت: هههههه .. فديت قلبه عبادي حبيبي .. مافيها شي يبه ..

فيصل: شنو ما فيها شي .. عيب يطلع جي يستقبل الريال ..

عبدالله يمسح دموعه: قلت لك فارس شاري لي هالصروال جديد مب قديم .. 

ام مناف حزنت على كلام عبدالله ..

ام مناف: معليه حبيبي عبادي لا تصيح .. عدل كلام اخوك .. لازم تستقبل الناس بملابس مرتبه ..


عبدالله باس رقبة امه: زين يمه .. 


فيصل: زين يالدلوع خلصنا الريال ينطرنا برا ..


ام مناف: فيصل يبه عن العصبيه .. انا بلبسه الحين .. 


فيصل: بسرعه لان بنطلع ..


ام مناف: فيصل يبه ناد اختك ..


فيصل: ان شاءالله .. 


راح فيصل ينادي مناف وام مناف راحت تلبس عبدالله .. 


فيصل طق الباب: مناف .. مناف ..


مناف: نعم ..


فيصل: امي تبيج تعالي ..


مناف" ابيه مو وقته يا يمه .. عيوني متنفخه وصايره حمر " ..


مناف: ان شاءالله الحين جايه ..


راح فيصل عند فارس ومناف طلعت من الغرفه وراحت عند امها ..


مناف: نعم يمه ..


ام مناف وهي تلبس عبدالله: يمه سوي شي بارد الريال واقف عند الباب ..


مناف" فديت قربه والله" 


مناف: ان شاءالله يمه ..


راحت المطبخ وسوت عصير برتقال لفارس .. عبدالله نادا فيصل عشان يشل العصير .. خذ فيصل العصير وراح عند السياره .. 


عبدالله: ابي عصير ..


فيصل: روح داخل خذ لك ..


فارس: خذ يبه اشرب معاي ..


عبدالله: لا بروح حق مناف بقولها تسوي لي نفسك ..


فارس " فديت مناف اللي سوت لي هالعصير والله .. ليتني هالكاس اللي لمسته بيدينها " .. 


فيصل: خلصنا زين روح ..


عبدالله: اف منك ..


نزل وهو معصب .. فارس التفت على فيصل ..


فارس: شو فيك تزف اخوك جي .؟


فيصل: لانه يبط الجبد ..


فارس: شو مسوي ؟


فيصل: يعني فشلنا الحين طالع بصروال وفانيله ..


فارس مبتسم: زين شو فيها عادي .. 


فيصل: لا عيب المفروض يحترمك شلون يستقبلك جي ..


فارس: عدل كلامك .. بس ليش تهاوشه انت ..؟


فيصل سكت ومارد على فارس .. فارس كان حاس ان فيصل في قلبه شي .. 


فارس: في خاطرك شي ؟


فيصل طالع صوب الدريشه و سرح .. فارس استغرب .. توه بيسأله مره ثانيه الا عبدالله داخل عليهم وبيده العصير


عبدالله: ههااااااي .. مناف سوت لي نفس عصيرك .. 


فارس مبتسم: بالعافيه .. يلا نحرك شباب ..


عبدالله بوناسه: اي يلا .. 


فيصل فضل الصمت .. حرك فارس من فريجهم وراحوا يتمشون فالشوارع .. فيصل وعبدالله تموا يسولفون .. أذن العشاء ونزلوا المسيد يصلون .. راحوا يتعشون في مطعم على دربهم .. كل منهم طلب له طبق وتموا يسولفون ..

.................

فارس: شو اخباركم مع المدارس؟ 


عبدالله: وناسه ..


فيصل: ملل ..


فارس: ليش ملل ؟


فيصل: دراسه و واجبات .. 


فارس: هههههه .. توك بأول المشوار ..


فيصل: ادري ..


فارس: جدامك درب ..


عبدالله: وانا ؟ 


فيصل بعصبيه: عبود يالملقوف اسكت ..


عبدالله طالع اخوه باحراج وامتلت عيونه بالدموع .. نزل راسه وتم يشبك اصابعه ببعض .. فارس استغرب من اسلوب فيصل الجاف مع اخوه .. حب انه يغير الجو شوي ..


فارس: شو رايكم نروح العزبه نهاية هالاسبوع ؟


عبدالله ببرأه: الله وناسه .. اي خل نروح ..


فيصل: اي وناسه .. 


فارس: خلاص ان شاءالله بنروح والشباب كلهم بيكونون هناك ..


عبدالله: علي بعد بيجي ؟


فارس مبتسم: اي لازم ..


عبدالله: الله بنركب البانشي ؟


فارس: ان شاءالله .. 


فيصل: احمد وسلطان وجاسم بيجون بعد ؟


فارس: هذول اول ناس هناك ..


فيصل: احلى شي والله ..


فارس: اول ما ترجع البيت كلم امك و استأذن منها .. 


فيصل: ان شاءالله .. 


وصل طلبهم وكل منهم كل بهدوء وأدب .. خلصوا وفارس وصلهم البيت .. فالدرب عبدالله نام .. فارس استغل الفرصه وتكلم مع فيصل .. 


فارس: فيصل ..


فيصل مبتسم: هلا ..


فارس: شو فيك ؟


فيصل: مافيني شي ..


فارس: ليش صاير عصبي جي ؟ ماخبرك تزف عبود جي ولا تفشله جي ؟


فيصل نزل راسه: مسكين عبود يكسر الخاطر ..


فارس: ليش ؟


فيصل: ازفه ولا يزعل مني ..


فارس: بس انت ليش تسوي جي ؟ شو اللي مضايقك ؟


فيصل: ولا شي .. 


سكت فيصل والتفت صوب الدريشه .. فارس سكت عنه وخلاه على راحته .. فيصل خذ نفس عميق والتفت على فارس .. 


فيصل: فارس ممكن آخذ رايك بشي ؟


فارس: تفضل ..


فيصل: انت اكبر اخوانك صح ؟


فارس مستغرب: اي نعم انا اكبرهم ..


فيصل: زين تخيل ان عندك اخت اكبر منك وتحترمها وايد ..


فارس: زين ..


فيصل: تخيل انك في يوم شفتها تتكلم فالتلفون فالليل .. شبتسوي ؟


فارس دارت فيه الدنيا من سمع هالكلام .. تلخبط وماعرف يرد على فيصل .. تم ساكت فتره .. والافكار تروح وتجي عليه ..


فارس: متى فالليل يعني ؟


فيصل: وقت متأخر يعني الساعه 1 فالليل ؟ 


فارس بتوتر: مممممم .. اول شي لازم احكم عقلي ..


فيصل يقاطعه: لحظه ما فهمت قصدي ..


فارس: تفضل قول ..


فيصل: يعني اختك تكون اكبر منك بوايد .. وماتقدر تقولها شي لانك اصغر منها .. بس تنصدم انها تتكلم فالليل بالتلفون .. 


فارس زاد توتره وحس انه مايشوف الشارع جدامه .. 


فارس: والله اول شي ما بفكر في اختي تفكير سيء .. 


فيصل: شلون ؟


فارس: يعني لو اني شفتها تتكلم فالليل ما بقول تكلم واحد .. لازم احط احتمالات و احسن النيه ..


فيصل: زين شلون ..


فارس: اختي اللي اكبر مني اكيد بحترمها .. اول شي اسويه اني اكلمها بكل هدوء .. اقولها والله يا فلانه انا شفتج تتكلمين فالتلفون فالليل .. واستغربت من هالمكالمه .. شو سببها وهل كانت ضروريه بحيث انج تكلمتي هالوقت ؟ انتظر ردها وبردها اقرر شو بسوي .. 

فيصل: زين لو كذبت عليك ؟


فارس: دام انا اعرف اختي واعرف تربيتها بعرف لو كذبت او لأ .. 


فيصل سكت مره ثانيه وصد صوب الدريشه .. فارس تم يفكر ويحاتي .. 


فارس: زين ليش سألتني هالسؤال يا فيصل ؟


فيصل: ها .. لا واحد من ربعي صارت له هالسالفه وسألني شيسوي .. عاد انت اخوي الكبير وانا احب اقلدك في كل شي .. فقلت اسألك لانك عاقل وتعرف تتصرف ..


فارس تنفس بعمق: زين رفيجك ذي شو اللي صار له بالضبط .. ممكن اعرف ؟


فيصل: زين بس هالكلام بينا .. 


فارس: ان شاءالله .. 


فيصل: رفيجي يقول انه مره قعد من النوم فالليل وكان يبي الحمام .. وهو مار صوب غرفة اخته سمعها تتكلم فالتلفون وتضحك .. 


فارس: زين ..


فيصل: وانصدم ..


فارس: زين شو اللي فكر فيه رفيج في ذيك اللحظه . ؟


فيصل: فكر اخته من تكلم هالوقت .. وهي نادر ما تتكلم فالتلفون طول اليوم .. ليش يعني تكلمت هالوقت ؟


فارس: زين يمكن كانت مكالمه ضروريه .. ليش رفيجك ما فكر بهالشي ؟


فيصل: يعني تعرف انا ريال .. اقصد رفيجي ريال .. واول شي بيجي في باله في هالموقف انها تكلم واحد هالوقت ..


فارس " ماشاءالله عليك يا فيصل " .. 


فارس: مو كل الريايل يفكرون جي ..


فيصل: شلون ؟

فارس: يعني انا لو سمعت او شفت اختي تتكلم هالوقت ما راح افكر في شي سيء هاي اول شي .. وماراح ادخل عليها اسألها من تكلمين ..


فيصل: ليش ؟


فارس: لاني اعرف تربيتها وانا واثق فيها .. 
.................


فيصل اقتنع بكلام فارس ..


فارس: لازم تصفي النيه يا فيصل .. بس بسألك سؤال ..


فيصل: تفضل ..


فارس: رفيجك سمع اخته تتكلم فالتلفون مره ثانيه ؟


فيصل: لا بس هاي المره الوحيده .. 


فارس: ومن متى صايره هالسالفه حق رفيجك ؟


فيصل: هالسالفه لها كم اسبوع .. 


فارس: اها .. شوف دام ما شاف شي عليها لازم ما يشك .. وبعدين لو تكرر هالموقف خله يتشجع ويكلمها ..


فيصل: بس هو اصغر منها بواليد هو قدي وهي تقريبا 20 عمرها ..


فارس: بعد ما يمنع انه يكلمها .. 


فيصل: مممممم .. زين بس هو حس بأحساس غريب ناحيتها ..


فارس: شلون ؟ 


فيصل: يعني هي اكبر منه ودوم يشوفها قدوه له .. يحس كأنها طاحت من عيونه .. 


فارس " هاي اللي كنت خايف منه " .. 


فارس: يعني تحس ان صورتها اهتزت جدامك صح ..


فيصل: لا هي ما طاحت من عيوني .. اقصد من عيونه بس يعني نفس اللي زعل عليها ..


فارس: فاهم قصدك .. رفيجك وايد حساس .. بقولك عنه شي ..


فيصل: زين ..


فارس: رفيجك ذي يحب اهله وايد .. ويخاف عليهم .. ويزعل لزعلهم .. ويحزن لحزنهم .. صح ..


فيصل باستغراب: عدل كلامك .. بس شلون عرفت ؟


فارس: من كلامك عنه ..


فيصل: اي ي ي .. 


فارس: قوله دام امنه يحب اهله ويخاف عليهم خله يحافظ عليهم ويحكم عقله و يوزن الامور صح .. وما يتأخذ اي قرار من غير ما يفكر فيه عدل .. لا يقسى ولا يخلي مشاعره تتحكم فيه .. 


فيصل: اها .. 


فارس: قوله هالكلام .. 


فيصل مبتسم: ان شاءالله .. 


فيصل حط يده تحت خده وسرح وهو يطالع الدريشه .. فارس تم يفكر في كلام فيصل ونفسيته .. 


فارس حط يده على شنبه " يعني فيصل شو ممكن سمع ؟ ايه عليج يا مناف فديت قلبج .. كله ولا اطيحين من عيون اخوانج .. لازم اكلمها وانبها " .. 


وصلوا عند بيت مناف .. نزل فيصل وراح ينادي مناف عشان تشل عبدالله اللي كان نايم .. فارس شله و وقف ينتظر عند الباب .. 


فيصل: مناف .. منااااف ..


مناف: شفيك تصرخ ..


فيصل: تعالي شلي عبود ..


مناف بتوتر: ها .. وينه ؟


فيصل: عند الريال ..
مناف " فديت الريال والله " ..
مناف: زين بس البس عبايتي وبجيك ..
فيصل: وين امي ؟
مناف: امي في غرفتها .. زين شرايك تقولها تاخذ عبود ؟
فيصل: بشوفها .. بس انتي تعرفين امي ريولها تعورها وبتقولج انتي ..
مناف: زين روح شوف امي اول ..
فيصل: زين زين .. 
راح فيصل عند امه اللي كانت فالغرفه وماسكه ثياب نايف وتصيح .. وقف فيصل عند الباب متأثر بموقف امه .. اول مره يشوف امه بهالحاله .. نزل راسه وراح غرفة مناف .. 
فيصل بحزن: يلا روحي جيبي عبود .. طولنا على الريال .. 
مناف: وامي وينها ؟
فيصل: نايمه ..
مناف وهي تلبس عبايتها: ان شاءالله الحين بجيبه .. يلا تعال معاي انت بعد ..
فيصل: بروح اتطمن على امي زين ..
مناف بخوف: زين ..
لبست عبايتها بسرعه وراحت صوب الباب .. من ورا الباب وقفت اطالع فارس اللي كان شايل عبدالله ويتأمل ملامحه ومبتسم .. زادت دقات قلب مناف .. عدلت شيلتها وفتحت الباب .. فارس سمع صوت الباب ورفع راسه اول ما شاف مناف ابتسم لها بحزن .. مناف حست ان قلب فارس متروس .. تذكرت لما سكرت منه التلفون وهي زعلانه على مزحه .. مشت بخطوات بطيئه وعيونها فالارض .. اما فارس فكان يطالعها .. قربت منه و مدت يدها عشان تاخذ اخوها منه ..
فارس: فديت الدلوعه والله .. 
مناف كانت منزله راسها ومنحرجه من فارس .. 
فارس: يا قلبه ليش هالزعل .؟
مناف بصوت واطي: مب زعلانه ..
فارس مبتسم: اموت فالدلوعه انا .. حياتي والله ..
مناف ماتت من الخجل .. فارس قرب اخوها لها وشلته .. كانت منزله راسها من الخجل .. صدت بترجع البيت .. مشى فارس جنب مناف و وقف جدامها .. مناف خافت من حركة فارس .. خافت ان يطلع فيصل ولا امها ويشوفونهم .. ارتبكت مناف ..
مناف: فارس الله يخليك اخاف فيصل اخوي ولا امي يشوفونا ..
فارس قرب منها: خير يعني لو شافونا ؟
مناف بصوت واطي: ابيه .. الله يخليك خلني ادخل ..
فارس قرب ويهه من ويها: لا باخطفج يالدلوعه ..
مناف غرقت عيونها: لا فارس ارجوك ..
فارس يتكلم بجديه: سمعي اول ما تدخلين البيت اتصلي لي ضروري .. ابيج في موضوع مهم ..
مناف بخوف: شصاير ؟
فارس: انتي اتصلي وبقولج .. لا تتأخرين زين ..
مناف: ان شاءالله ..
مشى فارس جنب مناف وهو معديها من صوب اليسار ..و بيده اليمين مسح على ويهها .. مناف ارتبكت وكانت بطيح وهي تمشي .. فارس تركها وركب الرنج الاسود .. تم يراقبها وهي داخله .. كان قلبه يتقطع عليها ..
فارس " فديت قلبج يا مناف .. تلقينها من من ولا من .. امي ومعارضه زواجنا .. فيصل ومنصدم فيج .. فديت روحج .. متى اخطفج يا اميرتي الدلوعه يا احلى بنت فالعالم " .. 
.....................



فارس طلع من صوب بيت مناف .. طلع على الشارع العام .. انتظر اتصال مناف وتم يسوق بهدوء .. اتصلت مناف واول ما شاف الرقم رد .. 
فارس: فديت النسمه اللي من انفاسج حسيتها على يدي ..
مناف بخجل: اهلين ..
فارس: للحين زعلانه يا قلبه ؟
مناف بدلع: اي زعلانه ..
فارس بصراخ: اموووووت فالدلع .. اراضيج يالزعلانه ..
مناف: ليش تصرخ يا مينون ..
فارس مبتسم: انا مينون فيج يا مناف .. انتي حياتي وقلبي وكل شي فيني ..
مناف: فديت روحك يا فارس ..
فارس: يعني مب زعلان يا عسل ..
مناف: انا آسفه ..
فارس: ليش تتأسفين يا قلبه ؟
مناف: حسيت نفسي سخيفه اليوم ..
فارس: اموت فيج بكل حالاتج يا قلبه ..
مناف منحرجه: والله ما ستاهل هالتعامل منك ..
فارس: وليش يا حبي؟
مناف: انت طيب يا فارس ..
فارس: فديت قلبج .. انا معاج انسان ثاني .. انتي كلي يا مناف .. مو نصي .. كلي كلي كلي ..
مناف: فديت قلبك والله .. كلامك يحرجني زود .. والله اني كنت سخيفه معاك ..
فارس: حياتي والله .. بس بسألج ليش صحتي يالدلوعه ؟
مناف تنهدت: آآه يا فارس .. امي هاليومين معوره قلبي وايد ..
فارس عقد حواجبه: ليش ؟ شو فيها ؟
مناف: كل ما ادخل عليها الغرفه فالليل .. القاها ماسكه ملابس نايف اخوي وتصيح ..
فارس: يا قلبها المسكينه .. 
مناف: والله معوره قلبي فديتها .. 
فارس: الله يصبرها .. 
مناف وفارس تموا ساكتين فتره .. فارس كان يفكر هل يقولها عن فيصل ولا يأجل الموضوع ..
مناف: وين رحتوا اليوم ؟
فارس: تلفلفنا فالشوارع شوي .. وبعدين نزلنا نتعشى في مطعم على الدرب ..
مناف: اها ..
فارس: زين حياتي شوي وباتصل لج .. ولد عمي متصلي على الخط الثاني ..
مناف: زين حبيبي ..
سكر فارس ورد على محمد ولد عمه ..
محمد: انت وين يالهايت ؟
فارس: اشتقت لي يا قلبي .. 
محمد: جدا جدا ..
فارس: احم احم ..
محمد: عن الحركات ..
فارس اونه يتكلم جد: خير الشيخ شو تبي ؟ 
محمد: هييييييي .. شوي شوي يا خطير ..
فارس: غصبن عنك خطير ..
محمد: فروس انا اكبر منك و احشمني ..
فارس: همممممم .. الموضوع جاري التفكير ..
محمد: وجع !
فارس: هههههههه ..
محمد: انت وين ؟
فارس: رايح بيتي ..
محمد: وين كنت ؟
فارس: تحقيق هو ؟
محمد: كيفي ..
فارس بعبط: تغار علي حمودي ..
محمد: فارق زين ..
فارس: ههههههه .. ابيه حمود تكلمني وانت منحرج .. هالكثر تموت فيني ..
محمد: فروس لاتغير الموضوع ..
فارس: يا حمود فكر معاي شويه ..
محمد: فروس لعوزتني ..
فارس: هههههههههه ..
محمد: كلمه ثانيه وبسكر فويهك ..
فارس مبتسم: زين زين .. آمرني يا قلبي ..
محمد لاوي بوزه: ما يآمر عليك العدو ..
فارس: فديت الدلوع ..
محمد: لاحول ولا قوة الا بالله ..
فارس: وايد دلعتك انا .. لازم اخفف شوي ..
محمد تنرفز: فروس خلاص ..
فارس: هههههه .. خلاص ما راح العوزك .. قول اللي في خاطرك ..
محمد: افففف .. نسيت شو كنت ابي اقول ..
فارس كان بيضحك بس مسك نفسه .. تم ساكت ومحمد كان معصب .. 
محمد: يعني اتصلك عشان شي .. وانت تستخف دمك مع ويهك .. اقولك شي وتغير لي الموضوع .. عورت راسي ياخي .. حتى نسيت ليش متصلك .. 
سكت محمد وفارس انتظره يتكلم .. لما شاف ان محمد مقفل .. استخف دمه وقال ..
فارس: حليلك يالحمدي .. جنك عيوز ماكلين عشاها ..
محمد عصب: اوهوووووووو ..
فارس مات من الضحك .. محمد تنرفز وسكر التلفون .. فارس تم يضحك على محمد .. كمل دريه لين بيت عمه .. وصل بيت عمه وكانت الساعه 9 بالضبط .. دخل الحوش واتصل بمحمد .. محمد شاف رقم فارس ورد ..
محمد: خير !
فارس: يا قلبي عليك ..
محمد: لاحول ولا قوة الا بالله .. 
فارس: حياتي انته ..
محمد بهمس: هالكلام قوله لها ..
فارس ضحك بصوت عالي: هههاااااااااااااااي .. 
محمد: وجع يا فروس والله لو انك جدامي يصفقك ..
فارس: غالي والطلب رخيص .. طل من الدريشه شوي ..
محمد راح صوب الدريشه .. فتح الستاره وطل منها .. شاف فارس يطالعه والتلفون في اذنه .. مبتسم ويلوح له بيده .. محمد اول ما شافه سكر التلفون وركض برا بسرعه .. فارس نزل الحوش عشان يستقبل محمد .. فارس اول ما شاف محمد يركض صوبه .. ركب السياره وقفل البيبان .. 
محم يلهث: فروس .. بطل الباب احسن لك ..
فارس يضحك: هههههه .. لا يبه ... انت ثاير وحالتك صعبه ..
محمد: فروس بطل ولا بكسر الجامه ..
فارس: لا يبه .. شوف ويهك شلون صاير احمر .. اخاف منك ..
محمد: فروس بطل بالطيب .. ولا باستخدم القوه ..
فارس: خف علينا يا شمشون الجبار ..
محمد بصوت عالي: فرووووووس ..
فارس فتح الباب بكل هدوء .. محمد مسكه من ملابسه ونزله .. سحبه لين الميلس وسكر الباب ..
فارس: عمي ابي ابند السياره ..
محمد: ولا كلمه .. قفلت بي يا فروس ..
فارس: حياتي انته .. سمالله على اعصابك ..
محمد: اسكت ..
فارس: هييييي .. على بالك انا خايف منك .. وخر مناك زين ..
فارس دز محمد على الكرسي وحذف عليه المخده .. محمد قام وسحب فارس .. سدحه على الارض وقعد على بطنه خذ المخده وحطها على ويه فارس .. 
فارس: الحقوني بيخنقني هالمينون ..
محمد: هههههههه .. على بالك بفكك مني يا فروس ..
فارس: يا ويل حالي .. قوم عني يالدب ..
محمد: من الدب يا غصين البان ..
فارس: هههاااااااااااي ..
تموا على هالحال لين دخلوا عليهم اسماء و فهد .. شافوهم على هالحال وطبوا عليهم .. تموا كلهم يلعبون بالمخدات ويضحكون .. عفسوا الميلس فوق تحت .. دخل عليهم بومحمد مستغرب من المكان ..
بومحمد: شو صاير ؟
محمد اول ما شاف ابوه وقف وسكر زرار الثوب .. فارس راح صوب عمه وسلم عليه .. 
بومحمد: يهال انتوا تعفسون المكان جي ؟
فارس مبتسم: شدعوه عمي .. 
بومحمد: عقاب لكم .. رتبوا الميلس ..
فارس: والخدم ياخذون رواتب على الفاضي ..
بومحمد: هالكلام قوله في بيتكم ..
فارس منحرج: بل ..
بومحمد: بلك المطر ..
اسماء: بابا ..
بومحمد مبتسم: انا تعبانه شلني ..
بومحمد شلها: تعالي فديتج .. فهد يبه تعال اشليك انت بعد ..
فهد ابتسم وراح عند ابوه .. تعلق فهد على ظهر ابوه واسماء في حضن ابوها .. 
بومحمد: يلا يالشيوخ رتبوا ..
محمد: ان شاءالله يبه ..
فارس قعد جنب عمه: بارك الله فيك يا محمد رتب يبه ..
بومحمد التفت على فارس: صج والله .. قم انت بعد ..
نقز فارس من الكرسي ورجع المخدات على الكراسي ويا محمد .. اما محمد كان يضحك على فارس واستعباطه اللي ما مشى على عمه .. بعد ما رتبوا قعدوا جنب بومحمد اللي كان يراقبهم وهم يرتبون ..
بومحمد: ميانين انتوا ؟
فارس: يا عمي من دخلت وانت تهزئ فينا .. حمودي بوعيال .. وانا ريال ..
محمد: انت قريب بتتزوج ان شاءالله ..
فارس ابتسم بحزن ومارد ..
بومحمد: فارس يبه شو صار على موضوع زواجك ؟
فارس: تأجل شوي لين بعد عرس فطيم ..
بومحمد هز راسه: ايوه .. زين وليش التأجيل .. عجلوا يبه ..
محمد " آه لو تدري بس " ..
فارس: مشغولين مع تجهيزات العرس .. 
بومحمد: حط يده على ريول فارس: عجل يبه ..
فارس نزل راسه: ان شاءالله ..
بومحمد: زين يالميانين ما قلتوا لي .. شو هاللي سويتوه من شوي .. على بالكم اني نسيت الموضوع ..
فارس: بل عمي .. ما تخليها في خاطرك ..
بومحمد:بلا هذره زايده ..
محمد: يبه دخلوا علينا اسماء وفهد وقلنا نلاعبهم شوي ..
اسماء تمت اطالع محمد باستغراب .. ومحمد مبتسم لها لانه حس انها بتقول شي ..
اسماء: بابا .. انا سمعت واحد يصرخ وناديت فهد ودخلنا هني .. ولقينا محمد يضرب فارس بالمخده .. واول ماشافونا لعبونا وياهم .. 
بومحمد تم يطالع فارس ومحمد .. الشباب نزلوا روسهم ..
محمد: احم ..
بومحمد: وجع .. يهال انتوا .. لا وتكذبون بعد ؟
فارس: لا عمي احنا ما كذبنا ..
بومحمد يقاطعه: صج عاد ..
محمد: استهدي بالله الغالي ..
بومحمد: ريايل شكبركم تكذبون ..
محمد: الله يهديك الغالي ..
بومحمد: ولا كمله خلاص .. 
فارس " شو فيه عمي يهزئ؟ " 
بومحمد شل اسماء وفهد تعلق على ظهره وطلع عنهم من غير ما يتكلم .. محمد وفارس التفتوا على بعض باستغراب .. 
فارس: ابيه شو فيه ابوك ؟
محمد: شدراني .. شكله معصب وحط حرته فينا ..
محمد وفارس: هههههههههههه ..
تموا يضحكون على بومحمد واسلوبه ..
فارس: ههههههه .. والله ابوك اليوم حالته صعبه ..
محمد: ههههههه .. مادري شو سالفته اليوم .. 
فارس: نتف ويوهنا ..
فارس: قم نطلع ليرجع ابوك ويصفقنا ..
محمد: اي يلا بسرعه ..
طلعوا من الميلس وركبوا سيارة فارس وهم يضحكون على الموقف اللي صار لهم .. طلعوا من بيت بومحمد متجهين الى الشيشه .. 
محمد: اخبارك فروس ؟
فارس: الحمدلله ..
محمد: اخبارها ؟
فارس يتهرب: كلمت سلمان ؟
محمد: اهم شي اللي يغير الموضوع ..
فارس التفت على محمد وابتسم له .. صد ومارد على محمد .. كملوا دربهم للشيشه بكل هدوء .. وصلوا الشيشه وسلموا على الشباب وتجمعوا كلهم .. 
خالد: حيالله بوالفوارس ..
فارس مبتسم: الله يحيك يالنسيب .. شحالك الغالي ؟
خالد مبتسم: طيب طاب حالك .. 
سلمان: شحالكم يا شباب ؟
محمد وفارس: تمام التمام .. 
فارس سحب كرسي وقعد بين سلمان وعلي .. التفت على سلمان وخذ الزقاره اللي بيده .. خذ له نفس ورجع الزقاره حق سلمان .. محمد استغرب حركة فارس .. تم يطالعه وفارس متجاهل نظرات محمد له .. 
فاضل: شباب يبيله العزبه ..
يوسف: اي والله يبيله ..
علي وعبدالعزيز: اي والله .. 
فاضل: شو رايكم شباب ؟
فارس: حر يا جماعه ؟
فاضل: حلاته .. زين في بركه تبرد علينا شوي ..
عبدالعزيز: وفي مكيفات بعد .. 
محمد: بس نروح بروحنا شباب ..
خالد: حلو ليش لأ ..
تموا الشباب يتناقشون بموضوع العزبه ويرتبون للرحله .. 
فارس يكلم سلمان: تونست بنتك ذاك اليوم ؟
سلمان مبتسم: اي وايد .. حبت الخيول مع انها كانت وايد خايفه منها ..
فارس: ليش تخاف من الخيول .؟
سلمان: لان في امريكا صاحبي الامريكي طاح من الخيل جدامها .. و خافت من الخيول شوي .. 
فارس: اها ..
سلمان: بس تونست وايد على البانشي بهدلتها عليه ..
فارس: ههههه .. زين رحتوا بروحكم انت وياها ؟
سلمان: اي بروحنا ..
فارس: ما راحوا اهلك معاك ؟ 
سلمان: بنات اختي مرتبطين بازواجهم .. ويوسف وصلنا ورجع .. 
فارس: ليش ما قعد معاكم يوسف ؟
سلمان: انا طردته ..
فارس: ههههههه .. مسكين ليش ؟
سلمان: مطفر في ريما .. دوم يلعوزها ويصيحها ..
فارس: افا عليك بيجيب عيال .. وانت وريما تولوهم ..
سلمان: ذاك اليوم قلت له هالكلام .. حشرني .. 
فارس وسلمان: ههههههههه .. 
محمد قرب منهم: احم .. what did I miss?
فارس اونه يدلع: ولا شي ..
سلمان: هههههه 
محمد: فديت اللي يدلعون .. 
فارس: وخر مناك .. 
محمد: يا قلبي انته .. اموت فالدلع والله ..
سلمان: حلاه عليكم يا عصافير الحب انتوا ..
محمد وفارس: ههههههه ..
سلمان: ها اتفقتوا ؟
يوسف: ايوه اتفقنا .. بس بشرط ما تجيب بنتك السنداره ..
سلمان: هاذي بتوصل قبلك ..
فارس: هههههه ..
يوسف: بنشوف .. 
علي: فارس بتجيب عبود وفيصل .. 
فارس ابتسم: ان شاءالله ..
سلمان: بتباتون ؟
فاضل: بإذن الله ..
سلمان: انا ماعتقد .. 
فارس: افا .. ليش ؟
سلمان: بنتي بتكون معانا ..
محمد: زين نرجعها المغرب ونكمل السهره ..
سلمان: مادري والله .. سالفه الا رايحين راجعين ..
محمد: افا عليك عادي .. 
سلمان: يمكن ما جيبها .. كلنا ريايل مع من بتم .. 
محمد: اختي اسماء بتكون موجوده .. هي تحب بنتك وايد .. وبنرجعهم مع بعض ..
يوسف: لا تجيبها خلها تولي ..
سلمان: وايد يغار من بنتي ..
يوسف: من حلاتها اغار منها ام كشه ..
سلمان: ههااااي .. في احلامك توصل مواصيل كشتها ..
يوسف: اول مره اشوف وحده تقوم من النوم وراسها صاير مرتين فوق بعض ..
فاضل و علي و عبدالعزيز: ههههههه ..
سلمان: فديت شعرها ..
فارس: زين خلاص اتفقنا ..
سلمان: بإذن الله .. 
فاضل: شباب فضوا نفسكم حق الويك اند ..
عبدالعزيز: يا سلام .. جاهزين ..
علي: بوالزوز .. لاتنسى اللي اتفقنا عيه ..
عبدالعزيز ابتسم بخبث: ولا يهمك افا عليك .. 
فاضل مبتسم: كل شي جاهز ..
علي: سلامي عليكم ..
يوسف: شسالفه ؟
علي: اشيك اذا رتبوا الشغل هناك ..
يوسف: لا ما بنقصر احنا ان شاءالله ..
علي: انت ما عليك زود .. انت اللي المفروض ما تسوي شي كلش ..
يوسف: لا عيب ما يصير جي .
عبدالعزيز وفاضل طالعوا بعض وابتسموا بخبث ..
علي: لا الحبيب .. انت وراك عرس ولازم تضبط امورك .. خلها علينا ..
يوسف مبتسم: ما تقصرون يا عيال العم ..
عبدالعزيز " والله ماتدري شو اللي ينتظرك يا بوخليفه .. " 
تموا الشباب سهرتهم لين وقت متأخر .. محمد وفارس استأذنوا وراح محمد يوصل فارس لشقته .. وهم فالدرب محمد كلم فارس عن حركة الزقاره ..
محمد: فروس .. 
فارس يلعب في شنبه: هلا ..
محمد: ليش دخنت ؟
فارس ابتسم: بس ..
محمد: فروس انت مب مجبور ادخن ؟
فارس: و مب مجبور مادخن ..
محمد: زين ليش دخنت ؟ وشو اللذه اللي عطتك اياها الزقاره ؟
فارس: ليش دخنت .. والله جات على بالي ودخنت .. واللذه اللي خذتها من الزقاره .. ولاشي .. مافيها لذه ..
محمد: زين ليش تسوي جي ؟
فارس: حمود انت شايفني كل يوم ادخن ؟
محمد: لأ ..
فارس: عيل فضها سيره الله يلعن اليهود ..
محمد: ان شاءالله .. 
سكتوا ثنينهم وكملوا دربهم لشقة فارس .. نزل محمد من سيارة فارس وركب سيارته .. ودع فارس وراح البيت وهو يفكر في كلام فارس .. 
محمد " فروس بدى يتمرد .. ليش يسوي بنفسه جي ؟ استسلم ولا شو سالفته ؟ " تم محمد يفكر في فارس ويحاتيه .. اما فارس دخل الشقه واتصل بمناف ..
مناف: هلا ..
فارس: قلبه انتي ..
مناف مبتسمه: كل هاي شوي وبتتصل ؟
فارس: حياته انتي ..
مناف: ليش تأخرت حبيبي ؟
فارس: عمره انتي ..
مناف: عااااااااد فارس رد علي ..
فارس: فارس بشحمه ولحمه تحت امرج يا اميرت البنات وشيختهم كلهم ..
مناف انحرجت وماردت على فارس .. 
فارس: اموت في خجلها يا ناس .. احبها وربي احبها .. 
مناف عضت شفتها: زين شسويت اليوم ؟
فارس: مع الشباب .. وانتي شو سويتي ؟
مناف: كنت اراجع دروسي .. مابقى لي الا امتحانين وبنخلص هالكورس ..
فارس: الله يوفقج حياتي ..
مناف: وياك حبيبي .. 
فارس: فيصل كلم امج عن العزبه ؟
مناف: اي ..
فارس: وامج وافقت ؟
مناف مبتسمه: وهي تقدر ترد فيصل وانت فالسالفه ..
فارس ابتسم: حليلها امج .. احسن الحين ؟
مناف تنهدت: لا والله .. احسها كل يوم تتردى حالتها ..
فارس: انتي ما تقعدين معاها ؟ 
مناف: بلا اقعد معاها .. اخذ كتبي واقعد معاهم فالحوش ولا الصاله .. بس امي تكون ساكته ..
فارس: حاولي تسوين لها جو فالبيت ..
مناف: احاول يا فارس .. بس هي ما تتكلم .. لما احاول افتح معاها موضوع .. ترد على قد السؤال ..
فارس: الله يصبرها ..
مناف: ان شاءالله ..
تموا ساكتين فتره .. مناف خذت نفس عميق وتكلمت ..
مناف: فارس ..
فارس: عمره انتي ..
مناف: ممكن اطلب منك طلب ؟
فارس مبتسم: كلي لج يا مناف ..
مناف: بعد اسبوعين عرس وحده من صديقاتي ..
فارس: زين ..
مناف: و وانا وعدتها اني بحضر بعد ما استأذنت من امي ..
فارس: زين ..
مناف: ممكن اطرش لي السايق ؟
فارس: فديت قلبج والله .. ما طلبتي شي ..
مناف: ما تقصر فديت قلبك ..
فارس تنهد: آآآه .. ما بغت تطلع منج هالكلمه ..
مناف ابتسمت: عااااد .
فارس: باستخف من دلعها يا ناس ..
مناف: زين ممممممم .. ابي السايق ينتظرني لاني ما راح اطول هناك ..
فارس: ولا يهمج ..
مناف: بس بسلم عليها وبطلع ..
فارس: تحت امرج احنا ..
مناف: مشكور حبيبي ..
فارس: زين امج بتروح معاج ؟
مناف: اي لازم .. مستحيل تخليني بروحي ..
فارس: واخوانج ؟
مناف: هممممم .. بخليهم معاك اذا مافيها احراج ؟
فارس: فديت قلبج .. فعيوني فيصل وعبود .. هذول اخواني الصغار ..
مناف: والله يا فارس ماعرف شاقولك ..
فارس: ما بينا هالكلام يا قلبه ..
مناف: زين فديتك .. الحين بروح اكمل دراستي .. 
فارس: زين حياتي .. ركزي في دراستج وشدي حيلج .. 
مناف: ان شاءالله .. يلا مع السلامه ..
فارس: الله يحفظج ..
سكر فارس من مناف وتم يفكر فيها .. 
فارس " آه يا مناف .. احسج تتسألين عن سبب سكوتي عن الموضوع مره وحده .. الله يستر .. بس احنا لبعض يا قلب مناف " .. 
اما مناف فتحت كتبها وتمت تذاكر بتركيز .. 
مر هالاسبوع بسلام وكل البنات خلصوا امتحاناتهم .. اليوم هو الخميس .. والشباب كلهم تجمعوا في بيت بوفارس الا فارس .. اتصل له محمد ..
محمد: وينك حبيبي ؟
فارس: موجود .. 
محمد: وين موجود ؟ كلنا في بيتكم ..
فارس: زين خلصوا ونتلاقى عند المحطه .. ولا بسبقكم على العزبه ..
محمد: شو هالكلام فروس .. تعال هني زين ..
فارس بكل برود: لأ ..
محمد هز راسه: الله يهديك يا فارس ..
فارس: زين جهزتوا لكل شي ؟
محمد: اي ..
فارس: حلو .. عيل بمر على فيصل وعبود وبسبقكم على هناك .. 
محمد: اللي تشوفه ..
فارس: سلام ..
محمد: الله وياك ..
محمد " الله يستر منك يا فارس " ..
فارس اتجه لبيت مناف .. اتصل بفيصل اول ما وصل عند بيتهم .. 
فارس: ها فيصل يبه جهزتوا ؟
فيصل مبتسم: اي جاهزين .. بس امي تبي تكلمك .. ممكن تنزل ..
فارس: ان شاءالله .. 
سكر فارس من فيصل وفصخ الكبوس اللي كان لابسها .. غلغل اصابعه في شعره وطالع نفسه فالمرايه .. نزل من السياره و وقف على يمين الباب ينتظر ام مناف .. طلع له عبدالله وهو يركض .. 
................


الجزء الاخير 



عبدالله بفرح: ههاااااااااااااي ..
فارس فتح له ذراعينه مبتسم: هلاااااا ..
عبدالله حضن فارس وباسه .. فارس قرص خدود عبدالله ونزله ..
فارس: شو اخبارك عبود ؟
عبدالله: طيب .. يلا متى بنروح ؟
فارس مبتسم: اصبر شوي ..
عبدالله: زين .. بحط شنطتي فالسياره ..
فارس: بارك الله فيك ..
طلع فيصل عند الباب وامه وراه .. 
ام مناف: هلا فارس يبه ..
فارس منزل راسه: السلام عليكم ..
ام مناف: عليكم السلام .. شلونك يبه ؟
فارس رفع راسه مبتسم: طيب الله يسلمج .. اعلومج انتي ؟
ام فارس طالعت فارس باستغراب: الحمدلله يبه .. 
فارس ابتسم لها والتفت صوب عبدالله اللي كان فالسياره .. اما ام مناف فكانت تتفكر في فارس .. اول مره تحط عيونها بعيونه .. 
ام مناف خذت نفس: فارس يبه ما وصيك على عيالي ..
فارس: اخواني فعيوني يا ام فيصل .. 
ام مناف بحزن: بارك الله فيك يبه .. الله يخليك لاهلك ..
فارس حس بالحزن في صوت ام مناف .. 
فارس: الله يسلمج يمه ..
ام مناف موجهه كلامها لفيصل: فيصل لا تلعوزون الريال ..
فارس: يمه انا اخوهم الكبير .. اعتبريني ولدج ..
ام مناف مبتسمه: ولا يهمك يبه .. يا فيصل يبه لاتلعوزون اخوكم ..
فيصل مبتسم: ان شاءالله ..
فارس وايد استانس على كلام ام فارس .. فيصل سلم على امه وراح السياره .. ام مناف نادت على عبدالله ..
ام مناف: عبود .. تعال سلم علي يبه ..
عبدالله فتح الدريشه وطلع راسه: مووووح .. بس سلمت عليج ..
ام مناف ضحكت على ولدها: فديت قلبك انته .. الله يحفظكم ..
فارس: تآمريني على شي يمه ؟
ام مناف: تحملوا بانفسكم يبه ..
فارس: ان شاءالله ..
ركب فارس السياره وحركوا متجهين الى العزبه .. 
الشباب في بيت بوفارس رتبوا امورهم .. سلمان ومحمد ركبوا سياره وحده وطلعوا .. عبدالعزيز وعلي ويوسف وفاضل ركبوا سياره وحده ولحقوهم .. بس قبل ما يطلعون ام فارس نادت على عبدالعزيز ..
ام فارس: تحملوا باعماركم يبه ..
عبدالعزيز: ان شاءالله يمه ..
ام فارس بتردد: ممممم .. وسكتت 
عبدالعزيز: شو فيج يمه ؟
ام فارس: مممممم .. اخوك وينه ؟
عبدالعزيز: جرك قبلنا ..
ام فارس: اي .. زين تحملوا بنفسكم يبه ..
عبدالعزيز باس امه على راسها وطلع .. امه عورت قلبه ..
عبدالعزيز " الله يهديكم .. مسكينه ام قلبها على فارس .. ادري ان فارس مشتاق لامي .. بس ثنينهم معاندين ويكابرون .. لاحول ولا قوة الا بالله" 
ركب عبدالعزيز السياره مع الشباب .. علي اللي كان يسوق وعبدالعزيز قعد جنبه .. فاضل ويوسف كانوا قاعدين ورا .. علي شغل الراديوا وطول على الصوت حده .. ارتبشوا الشباب وطلعوا من بيت بوفارس متجهين للعزبه .. 
كانت الساعه 12 لما وصلوا العزبه .. الصبيان كانوا مجهزين الغدا للشباب .. تغدوا وبعدين كلن اتجه لنشاطه .. فارس ركب الخيل وراح برا العزبه بروحه .. محمد وسلمان كانوا فالاستراحه يطالعون التلفزيون ويشيشون .. اسماء وريما كانوا يسبحون .. فيصل وجاسم وسلطان وفهد كانوا يلعبون بلاي ستيشن داخل .. يوسف كان يتمشى ويسولف مع فاطمه .. علي و عبدالعزيز وفاضل كانت عندهم شنطه سوده وكانوا يتكلمون بهدوء وحذر وكان عبدالله معاهم .. كانوا ناوين ليوسف نيه مو حلوه .. مرت الساعات والشباب على حالهم وكلن بنشاطه .. فارس رجع العزبه .. ورجع الخيل الاسطبل .. محمد اول ما شافه راح له ..
محمد: وين كنت ؟
فارس التفت مبتسم: كنت اتمشى ..
محمد: اهاا ..
فارس: شو سويتوا؟
محمد: البنات متنقعين فالماي من وصلنا .. والشباب داخل ولا تحركوا .. بس تدري شاك في اخوك ..
فارس رفع حاجب: بوسعود ؟
محمد: اي ..
فارس: في شو ؟ 
محمد: هو وعلوه وفضول وراهم شي ..
فارس ابتسم: ليش لأ .. كل شي جايز ..
محمد: كل شي اتوقعه منهم .. 
فارس: تصدق اني جوعان ..
محمد: فروس شو فيك ؟ الساعه 1 متغدي ..
فارس: ضاربني جوع مب طبيعي .. مع اني الحمدلله تغديت عدل ..
محمد: زين تعال كل لك حاجه .. 
فارس: بخلي الصبي يسوي لي سندويش ..
راحوا عند الاستراحه وفارس طاحت عينه على فاضل وهو يكلم علي .. اللي اول ما شاف فارس سكت .. فارس ومحمد طالعوا بعض ورفعوا حاجب .. 
فاضل بهمس: بعدين بعدين .. 
تجمعوا الشباب كلهم فالاستراحه وتموا يسولفون لين أذن المغرب .. صلوا جماعه وراحوا داخل عشان يلعبون بلاي ستيشن .. على الساعه 8 سلمان ومحمد خذوا اسماء وريما ورجعوهم البيت .. في هالاثناء كانوا الشباب يتحدون بعض في العزبه على البلاي ستيشن ..
في بيت بوفارس مريم وايمان والريم ومريم قاعدين مع بعض في غرفة فاطمه .. 
ايمان: مريوم المصمم خلص فستانج ؟
مريم: اي من اسبوع استلمته ..
ايمان: من ورانا ؟
مريم: ليش؟
ايمان: امس تقولين ما خلصه لج ..
مريم: مالت عليج يا ايمانو ..
فاطمه: ههههههه 
ايمان تخصرت: ليش يا عيوني ..
مريم: انا كنت اتكلم عن العبايه ..
ايمان: ووووووي .. 
فاطمه: اريام شو فيج ؟
الريم مبتسمه: مافيني شي ..
ايمان: وايد ضعفانه انتي ..
الريم "ابيه ": لازم حق العرس نخفف شوي ..
فاطمه"صدقتج": من متنج اريامو
الريم مبتسمه: لا ياختي تكتكنا شوي مع الامتحانات ..
مريم: بسج لاتضعفين اكثر ..
ايمان: شوي وبتختفين ..
الريم: هههههه .. التفت على فاطمه .. خلاص عيل ما بقى شي .. 
فاطمه بتوتر: اي والله ما بقى شي ..
الريم سرحت " آآه يا قلبي .. تمنيت اتوتر عشانك يا فارس" .. 
فاطمه لاحظت شرود الريم .. 
فاطمه " مسكينه انتي يا اريام .. لا تكرهين فارس اخوي لو تزوج اللي يبيها " ..
ايمان: زين شو رايكم نأجر فلم ونطلب عشى على حساب مريم ..
مريم التفت على ايمان: نعم نعم .. وليش حددتي ان يكون العشى على حسابي يعني ؟
ايمان: خلاص انتي الحين امرأه متزوجه ..
مريم: وخير يعني .. ماهي فطيم امرأه متزوجه بعد ؟ جات علي انا !!
ايمان: احم .. يا اوخيه لاتفهميني غلط ..
الريم: ههههاااااي .. حلوه هاذي يا اوخيه ..
الريم وفاطمه: ههههههه 
مريم: ما يضحك .. واللي ضحكم هالكثر خلوه يأجر لكم الفلم ويعشيكم ..
ايمان: يالله على البخل ..
مريم: انا مو بخيله ..
ايمان: وهالتصرف اللي توج تصرفتيه شو تسمينه ؟
مريم: ايمانو شو فيج اليوم متقلسفه ؟
ايمان: تحسيني وايد متفلسفه صح ؟
الريم: دمج شربات ..
ايمان: احم احم .. الله لا يحرمكم مني قولوا آمين ..
مريم حذفت شيلتها على ايمان: صج انج مب صاحيه ..
الكل: ههههههههه 
فاطمه: اول شي خل ننزل المطبخ نسوي لنا سندويشات .. ونطرش الدريول يجيب الفلم وبعدين نستمتع ..
مريم: والله خوش فكره ..
ايمان: الله لا تبلينا بالبخل ..
مريم صرخت: ايمانو يالهبله ..
الكل: هههههههه .. 
نزلوا رايحين المطبخ وهم يضحكون .. كانت الريم وراهم ..
الريم: نزلوا بلحقكم .. 
فاطمه: زين ..
نزلوا الخوات المطبخ والريم رجعت غرفة فاطمه .. انتظرت شوي وطلعت .. طلت وما شافت حد فالممر .. راحت بسرعه غرفة فارس .. اول ما دخلت الغرفه خذت نفس عميق .. 
الريم " فديت ريحة غرفته .. فديت قلبك يا فارس .. احبك " 
سكرت الباب وراحت صوب سرير فارس .. قعدت وتمت اطالع غرفته .. قربت من المكتب وتمت تلمس اغراض فارس .. كان في دفتر على المكتب .. فتحته ولقت اسم فارس بين قوسين (فارس) سكرت الدفتر والتفت على علاقة الملابس .. قربت منها وتمت تتلمس ملابس فارس .. شافت كبوس قطن لونه اسود .. خذته واستنشقت ريحة فارس .. نزلت راسها ودمعت عيونها .. مسحت دموعها بالكبوس .. 
الريم " آه يا فارس .. احبك والله احبك .. ان شاءالله ما تتزوج .. ابي اكون بقربك .. ابي اكون من تعطيها قلبك .. لا تذبحني يا فارس " 
تمت تفكر في فارس بحزن .. انقطع حبل افكارها لما سمعت اصوات برا .. ارتبكت وخافت ان حد يدخل عليها .. قربت من باب الغرفه وسمعت ام فارس وبوفارس يتكملون ..
ام فارس: هالبنت ما ياخذها ..
بوفارس: ليش هالعناد ؟
ام فارس: لانها قاصه على ولدك ..
بوفارس: الولد ما بينه وبينها شي .. 
ام فارس: لا صدقتكم .. مبين عليها يعرفها عدل ..
بوفارس وام فارس كملوا دربهم للغرفه وهم يتناقشون بموضوع فارس .. الريم سمعت هالكلام وانصدمت .. حست ان ريولها ماتشلها .. 
الريم " فارس يعرف البنت ؟ فارس يحب؟ ومن تكون هالبنت ؟ وليش يحبها .. ليش مب انا .. لاااااااااا " .. 
صرخت باعماقها صرخه هزت كيانها .. صرخه زلزلت قلبها المتولع والمشتاق .. لملمت دموعها وطلعت من غرفة فارس منهاره .. دخلت غرفة فاطمه ومسحت دموعها .. شافت كبوس فارس في يدها .. خذته وخبته في شنطتها .. طالعت نفسها فالمرايه وابتسمت .. كابرت على الجرح ونزلت عند البنات .. دخلت المطبخ وساعدتهم .. 
ايمان: لو طالبين مب احسن من عبالة السندويشات ؟
فاطمه: ايمانو عن الكسل والتذمر ..
ايمان: يعني فكرتج يا حرم يوسف خليفه .. ما منج فايده ..
الريم: شو فيها السندويشات ؟
مريم: شحلاتها ..
ايمان: يا حالتكم .. اونكم ما تحبون الا اكل البيت ؟
الريم: شحلاته .. 
ايمان: انا عن نفسي احب الـjunk food ..
فاطمه: انا بعد احبه .. بس شغل البيت حلو ..
مريم: انا احب الـjunk food .. بس خالد ما يحب الا اكل البيت ..
الريم: الله يعينج على خالد .. ترا كلش ما يحب اكل المطاعم الا العيش واللحم بس ..
مريم: ادري ..
فاطمه: لا جي مو شي .. 
ايمان: يعني ما تطلعون مطاعم ؟
مريم: بلا .. بس قبل مانروح يكون مسوي حسابه ..
ايمان: شلون ؟
مريم: يعني يروح مطعم متعود عليه ويعرفه ماكل فيه من قبل ..
الريم: قبل العرس ترا ما كان يروح وايد ولا ياكل من برا ..
مريم التفت على الريم: والله!
الريم: اي .. كان يطلب مني او من امي .. واذا ما كنا موجودين .. يدخل يطبخ له .. 
مريم: فديته يطبخ له .. آيه عليه ..
ايمان: الله على الحركات .. 
مريم انحرجت وسكتت .. 
الريم: زين الحين خلصنا الاكل ..
تكمل ايمان: وباقي الفلم .. 
فاطمه: باتصل فالدريول اشوفه .. 
مريم: زين يلا نرتب القعده .. 
الكل: يلا .. 
راحوا البنات الصاله .. ايمان فتحت الستاير .. مريم نزلت المخدات على الارض ورتبتها .. الريم وفاطمه جهزوا الاكل على الطاوله وجابوا المشروبات والبوب كورن .. الخدامه جابت الفلم وشغلوا الفلم .. بندوا الليتات وقعدوا على الارض كلهم والاكل حولهم .. اندمجوا مع الفلم الا الريم .. اللي كانت بجسمها معاهم وعقلها مع كلام ام فارس وبوفارس اللي سمعته من فالممر .. 
الحين نروح غرفة ام فارس وبوفارس ونكمل حديثهم عن فارس .. 
بوفارس: الولد معجب فيها .. شافها وعجبته ويبيها ..
ام فارس: انا مب مزنه لو خذها ..
بوفارس عيونه صارت حمره: وانا محمد ريل مزنه .. اللي كل عمري عرفتها بطيبتها .. وحنيتها .. وقلبها الكبير من متى مزنه مرت محمد تتعالى على الناس وتتكبر .. من متى مزنه مرت محمد تشوف الناس اقل منها وما ترضى تناسبهم .. ولا تنسى مزنه مرت محمد ان محمد اول ماخذها كان على قد حاله ..
ام فارس مشت خطوتين صوب الدريشه وتكلمت بهدوء ..
ام فارس: بس احنا وين وهالناس وين ..
بوفارس: انا اتكلم فالهوا .. 
ام فارس: محشوم يالغالي ..
بوفارس: الله يهديج بس .. 
مشى عنها وطلع من الغرفه كاتم غضب بركان في قلبه .. 
بوفارس " فارس الله يعينك على امك .. بس شكلي بسوي اللي في بالي " 
طلع بوفارس من البيت واتصل بفارس اللي كان مندمج مع الشباب في العزبه .. فارس شاف رقم ابوه فالتلفون واستغرب اتصاله .. 
فارس: هلا يبه ..
بوفارس: شلونك يبه ؟
فارس: تمام .. اعلومكم ؟
بوفارس: الحمدلله .. فارس يبه ليش هالقطاعه ؟
فارس يعاتب ابوه: توك تسأل عني ..
بوفارس بخجل: ما تنلام يا يبه .. عاتبني 
فارس: وينك يوم قالت امي ان البنت مب من ثوبنا ؟ وينك يوم انكسر خاطري على البنت ؟ وينك يوم بغيت اقولك اللي بخاطري ؟ آه يا يبه وينك ..
بوفارس: سامحني يا فارس .. 
فارس انكسر خاطره على ابوه .. 
فارس: انا آسف يبه .. ما كان قصدي اعاتبك ولا المومك .. بس لاني شفت ردة فعل سلبيه منك .. 
بوفارس: خلها على الله .. ولا تعتذر لي يبه .. بس اوعدك اكون معاك في كل شي .. 
فارس: الله كريم .. 
بوفارس تم ساكن فتره وفارس كان ينتظر ابوه يتكلم .. بعد صمت ذبح فارس .. 
بوفارس: زين يبه تحمل بنفسك .. وحط بالك على اخوانك وهلك .. 
انهى المكالمه بكل هدوء .. فارس استغرب من ابوه .. و زادت حيرته في تصرفاته .. فارس طالع تلفونه ورفع حاجب ..
فارس " شو سالفة ابوي .. حيرني حيرني " .. 
راح فارس عند الشباب فالصاله .. اما بوفارس فكان حاس بالحزن على ولده .. ركب السياره وطلع من البيت .. ابتعد عن البيت وايد .. وراح منطقه مظلمه فيها بيوت قديمه وشبه مهجوره .. في هالمنطقه بيت مناف .. بوفارس وقف بالسياره على طرف الشارع وتم يراقب بيت مناف ويفكر .. 
بوفارس " الله يالدنيا .. والله ما تستاهلين هاي كله .. لعبت بج الدنيا وتوهتج .. صج الدنيا ما فيها خير "
حرك بوفارس من هالمنطقه وراح يتمشى على البحر .. 
مر هاليوم بصمت على كل ابطالنا بكل الاحداث اللي صارت فيه .. صدمة الريم بالكلام اللي سمعته .. تخوف فارس من ابوه وامله في الزواج من مناف .. بوفارس وقراره الغامض اللي بيتخذه .. 
يوم جديد يطل على الشباب في العزبه .. اول من قعد فيهم يوسف .. كانت الساعه 7 ونص .. قام بكل نشاط وراح المطبخ سوا له ريوق عالماشي .. راح عند المسبح وتريق بكل هدوء .. انظم له محمد .. 
محمد: صباح الاكل ..
يوسف مبتسم: ههههه .. صباح الرقاد ..
محمد: شعندك قاعد من الصبح ؟
يوسف: والله شبعت نوم .. 
محمد: نوم العوافي ..
يوسف: الله يعافيك ..
محمد: ليش معبل نفسك ومسوي الريوق .. الصبيان موجودين .. و هم مجهزين الريوق من الصبح ..
يوسف: ماشاءالله على صبيانكم .. مو مقصرين .. بس قلت اسوي لي عالماشي ..
محمد: بالعافيه .. 
يوسف: الله يعافيك .. الا وين الباقي ؟
محمد: فروس وسلمان جاين .. اما الصيع ربعك رقود .. 
يوسف: هههههه .. 
سلمان وفارس: السلام عليكم ..
يوسف ومحمد: عليكم السلام ..
فارس مبتسم: ها شو هالخيانه ؟
محمد: انا للحين ما حطيت في حلجي شي .. هاي نسيبك ..
فارس: هاي وانا مزوجك اختي ..
يوسف: هههههه .. ليش المذله .. خالي دافع عني ..
سلمان كان سرحان " فديتها والله " .. 
سلمان: ها ؟ 
محمد: يقولك يوسف شاركنا خل نقطعه ..
يوسف: هههههه .. لا خالي دافع عني ..
سلمان: حدكم عن ولد اختي .. بس باسمح لكم بساعه وحده تقطعونه ..
الكل: ههههههه 
فارس: احلى يا ساعه ..
يوسف: افا يا خالي العزيز .. ما جني ولد اختك ..
سلمان: الا ولد اختي .. ولعى عيني وراسي بعد .. بس خل ينتفونك شوي ..
محمد: والله انك عجيب ..
تموا الشباب يضحكون ويسولفون بوناسه .. تريقوا وبعدين راحوا الاستراحه يطالعون التلفزيون .. 
فارس: هذول للحين ما قعدوا ؟ الساعه 11 الحين ..
محمد: هذول وراهم شي .. من امس انا شاك فيهم 
سلمان: شلون ؟
محمد: مادري .. ينتاقزون ويتكلمون بهمس ..
التفت فارس على يوسف: بو خليفه ليكون انت قاعد من الصبح تمويه ..
يوسف: هههههه .. اي تمويه .. ما نمنا الا بعد ما صلينا الفجر .. اكيد بينامون لين هالحجزه ..
محمد: وليش انت اللي قعدت من النوم دامك سهران معاهم ..
سلمان: شكلكم ناوين نيه ..
يوسف: لا طالعوني انا .. روحوا سألوهم ..
فارس: همممممم .. 
يوسف: انا بروح عنكم احسن لي .. 
طلع يوسف من الاستراحه .. وراح صوب اسطبلات الخيول .. فجأه حس ان حد سحبه بقوه .. تم يرفس بريوله ويحاول يبطل اليد اللي على راسه وكتفه .. 
يوسف: هيييي ..
فاضل: هلا هلا ..
يوسف: مب صاحين انتوا .. 
فاضل مسك يوسف وعلي ثبته وعبدالعزيز ربطه .. وقفوا جدامه ويطالعونه بصمت .. يوسف استغرب منهم .. 
يوسف: عسى ماشر ..
فاضل ابتسم .. علي هز راسه وغمض عيونه بقوه .. عبدالعزيز تكتف ورفع حاجب ..
يوسف: وش اللي ناوين عليه ؟
علي رجع خطوتين لورا وفتح شنطه سوده .. عبدالعزيز ساعده وشطل الشنطه .. وفاضل طلع مكينة الحلاقه ..
يوسف: ها .. شسالفه ..
فاضل: هاي هديتنا لك ..
يوسف: اي هديه ؟
عبدالعزيز وعلي: هدية العرس ..
يوسف متفاجأ: وخروااااا عني .. هييييييييييييي ..
تم يوسف يصرخ وينادي على فارس وسلمان ..
فاضل: ثبتوه .. 
علي: تفضل طالع عمرك ..
يوسف: فارس .. محمد .. خالي .. لحقوني ..
فاضل: سدوا حلجه ليسمعونه .. بوسعود جهز الكيمره ..
يوسف: لااااا .. فيها كيمره بعد .. اكرهكم .. والله بردها لكم ..
فاضل: بسك بسك .. يلا يا جماعه خل نبدى العمليه ..
علي: تفضلوا يا اساتذة الشر والمفاجأت ..
يوسف كان يحرك راسه .. 
علي: اركد يا رجل ولا تتحرك ..
يوسف: آآآآآآه .. والله بوريكم ..
عبدالعزيز: حيلة المربوط لسانه ..
الكل: ههههههه ..
فاضل: حلوه منك بن عمي ..
علي: يلا بسم الله ..
فاضل شغل ماكينة الحلاقه ..
فاضل بنذاله: ها يوحسن شو رايك 3 ولا 2 ؟
علي: هممممم .. 1 زين ..
عبدالعزيز: يا جماعه لا تحتارون .. الفضلي حط الماكينه على صفر وتوكل على ربك ..
يوسف: لاااااااااا .. اوريكم اوريكم ..
علي: قالها بوسعود .. حيلة المربوط لسانه ..
الكل: هههاااااااي ..




تموا الشباب يضحكون على يوسف بنذاله ويلعوزونه .. شغل فاضل الماكينه وحطها على صفر .. حلقوا يوسف قرعه .. ويوسف كان يحاول لين آخر شعره فيه انه يوقفهم او يمنعهم .. الكيمره كانت دايره والشباب بنذالتهم بهدلوا يوسف .. بعد ما قرعوا يوسف .. علي رتب ونظف يوسف .. فاضل رجع الاغراض فالشنطه .. اما عبدالعزيز راح بعيد عنهم وهو يصور .. فاضل راح عند عبدالعزيز .. وعلي فك الحبل اللي صوب صدر ويد يوسف .. اما الحبل اللي رابطين فيه ريوله تركوه .. ركض علي ورا عبدالعزيز وفاضل .. يوسف بطل الحبل اللي حول ريوله ولحقهم بقرعته .. كان شكله يضحك وهو يصرخ عليهم .. يهدد ويتوعد .. سلمان وفارس ومحمد طلعوا من الاستراحه على صراخ يوسف و ضحك الشباب .. 


فارس: شو فيكم ؟ 


محمد: مب هاي يوسف ؟


فارس: ههاااااي .. 


سلمان: هههههه .. ليش مسوي جي بنفسك ؟ 


محمد: والله انك تحفه ..


يوسف: اوريكم يالنذول ..


علي وفاضل وعبدالعزيز: ههههههه 


فاضل من كثر الضحك طاح على الارض وماسك بطنه ..


علي: روعه شكلك يالمعرس ..


سلمان: ايوووه .. 


علي: هاي هديه بسيطه منا حق معرسنا الموقر .. 


فارس: الله يغربلكم ليش سويتوا جي ؟ 


سلمان: خوش هديه والله ..


فاضل: بتجلطون البنت حرام عليكم .. 


يوسف: اوريكم .. كلكم بتعرسون .. والله بتولاكم كلكم .. 


محمد: الحمدلله اني المتزوج بينكم ..


يوسف: آآه يالقهر .. 


علي قرب منه: سمالله عليك من القهر يا بوخليفه .. بس شكلك روعه .. وحط يده على قرعة يوسف .. 


يوسف: وخر عني .. ولاحد فيكم يكلمني .. 


فارس: زعلتوا معرسنا .. 


يوسف فصخ الفانيه وتم بالشورت .. 


عبدالعزيز: عيب يا ولد احتشم ..


يوسف: محد له خص فيني زين ..


عبدالعزيز: الكيمره للحين دايره يا ولد ..


يوسف ركض صوب عبدالعزيز وخذ منه الكيمره بقوه .. 


يوسف: انا اوريكم .. 


بند الكيمره وركض صوب المسبح .. طب وركض وراه فاضل وطب .. 


يوسف: تعالوا الماي يجنن .. 


عبدالعزيز وعلي ركضوا وهم يفصخون فنايلهم .. طبوا الشباب فالمسبح وتنقعوا فالماي .. 


فارس: مسكين يوسف .. خسسوا فيه الشباب ..


سلمان: ذكرى حلوه ..


محمد: اي والله .. 


فارس: والله روحه رياضيه تقبل الموضوع ولا كانه بيعرس قريب ..


سلمان: يا ريال عادي .. 


فارس: زين يلا نلحقهم .. 


سلمان: قدام .. 


محمد وسلمان وفارس .. راحوا صوب المسبح طبوا مع الشباب .. الشباب الصغار انظموا لهم .. 


الساعه 1 ونص .. طلعوا من المسبح وراحوا الفيلا عشان يتغدون .. تغدوا وعينوا من الله خير وكلن انسدح في مكان وغطت عينه .. الا فارس اللي كان مشتت .. يفكر في مناف ومشتاق لها .. ويفكر في كلام ابوه بحيره .. طلع يتمشى صوب الاستراحه واتصل بمناف ..


مناف: هلا حبيبي ..


فارس: اموت في حسج يا قلبه انتي .. 


مناف: شخبارك ؟


فارس: مشتاق لج .. 


مناف: فديت روحك ..


فارس: اخبارج انتي ؟


مناف: طيبه والله .. اخبار الشباب ؟


فارس: مستانسين .. وعبود تأقلم مع الصبيان اكثر ..


مناف: والله .. 


فارس: اي حليله عبود .. المره اللي فاتت كان دوم معاي ومع علي ولد عمي .. بس هالمره راح مع الشباب الصغار ولعب معاهم واموره حلوه للحين ..


مناف ضحكة: ههههههه .. اهم شي الشباب الصغار ..


فارس مبتسم: فديت هالضحكه .. الله لا يحرمني منها ..


مناف: حياتي انت يا فارس .. 


فارس: اخبار النتايج ؟


مناف: المواد الاختياريه والاجباريه كلها تمام .. بس باقي لي مادتين اختياري للحين ما طلعت نتايجهم ..


فارس: زين وهالمواد الاختياريه لو ما نجحتي فيها بتأثر على معدلج ؟


مناف: يعني هي تساعدني عشان اخلص ساعات وايد .. واتخرج بسرعه .. عشان جي احب اخذها .. ودوم الدكاتره يساعدونا في امتحانات المواد الاختياريه .. 


فارس: الله يوفقج يا قلبه .. 


مناف سكتت وكانت حاسه ان فارس يبي يقول شي بس مب عارف من وين يبدى .. فارس كان يفكر ويفكر شلون يفاتح مناف بالموضوع .. 


فارس بعد تفكير: مناف ..


مناف بلعت ريقها: هلا ..


فارس: تذكرين اني كلمتج بموضوع الزواج ؟


ماف بحزن: اي .. اتذكر ..


فارس حس بالحزن في صوتها: انا ادري اني طولت الموضوع .. وادري جات في بالج افكار وايد ..


مناف: .......... 


فارس: حياتي انا آسف .. وسكت ..


مناف دموعها نزلت على خدودها .. فارس تم ساكت وماتكلم .. فارس سمع شهقات مناف وحس بالذتب ..


فارس: حياته ..


مناف ما ردت: ....... 


فارس: ردي علي يا قلبه .. 


مناف: نعم .. 


فارس: فديت دموعج حياتي .. مسحي هالدموع عشان خاطري ..


مناف: من قال اني اصيح ؟


فارس: حياتي انا آسف والله .. 


مناف: على ايش تتأسف ؟


فارس: اني كلمتج بالموضوع ومارديت عليج .. 


مناف تحاول انها تغير الموضوع: فارس اخواني شخبارهم ؟


فارس: بخير وما عليهم شر .. انا كلمت اهلي عنج يا مناف .. بس بعد عرس اختي بيستوي كل شي رسمي بأذن الله .. 


مناف وسط دموعها: يا فارس الموضوع طال .. ولو ما تبوني ترا ما بجبرك علي غصب ..


فارس: شو هالكلام يا مناف .. 


مناف: كل شي واضح يا فارس ..


فارس: شو اللي واضح ؟


مناف منفعله: يعني كلمتني بالموضوع وسكت مره وحده .. 


فارس يهدي مناف: انشغلنا شوي حياتي .. 


مناف: الله كريم .. 


فارس يراضيها: انا آسف يا قلبه .. وربي اني بعوضج يا مناف ..


مناف تمسح دموعها: انت ما تقصر يا فارس .. خلاص خل ننسى الموضوع الحين ..


فارس بندم: حياته وقلبه انتي .. والله اني آسف .. سامحيني 


مناف مبتسمه: مسامحتك حبيبي ..


فارس تنهد: آآآه احبج يا مناف .. 


مناف: وانا اموت فيك ..


فارس صرخ: احبهااااااااا ..


مناف: يا مينون ..


فارس: انا مينون بحبج .. 


مناف باحراج: فديت روحك .. 


فارس: امرج الليله ؟ 


مناف تفكر: مممممم .. 


فارس: وحشتيني وخاطري اشوفج ..


مناف: لا فارس .. 


فارس: ليش عاد ؟ 


مناف تغير الموضوع: زين فارس ما بقى شي على عرس صديقتي ..


فارس: ولا يهمج .. بس قولي متى تبينه وبطرشه لج افا عليج يا قلبه .. انتي طلباتج أوامر ..


مناف: ما تقصر فديتك ..


فارس: زين نرجع لمحور حديثنا ..


مناف"ابيه .. ما ينسى": اي حديث ؟


فارس: بخصوص اني امرج الليله .. 


مناف تمت ساكته .. وفارس كان ينتظر ردها ..


فارس: زين حياتي امر الليله ..


مناف بخضوع: زين ..


فارس مبتسم: فديت روحج والله .. 


مناف ضحكت: هههههه 


فارس: الله لا يحرمني هالضحكه .. 


مناف: فديت روحك .. والله لا يحرمني منك .. 


فارس: زين بنزل اخوانج البيت .. وبروح اخذ لي شور وبرجع لج ..


مناف: لا انا باتصلك عشان تمرني ..


فارس مبتسم: على راحتج الغاليه .. 


مناف: تغديت حبيبي ؟


فارس: اي الحمدلله ..


مناف: بالعافيه .. 


فارس: الله يعافيج .. وانتي تغديتي ؟


مناف: لا مالي خاطر اكل ..


فارس باهتمام: ليش حبي ؟


مناف: تريقت متأخر مع امي ..


فارس: الا امج شو اخبارها الحين ؟ 


مناف تنهدت: آآآآه .. نفس ما هي .. كل يوم تصيح فالغرفه .. حتى اخواني يقعدون معاها متأثرين .. عبود يقعد في حضنها ويمسح دموعها .. فديته يحاول انه يهديها ..


فارس بحزن: لا حول ولا قوة الا بالله .. 


مناف: الحمدلله على كل حال .. 


فارس: الله يعينها ..


مناف: هي كانت كاتمه ومتماسكه .. بس ماقدرت تكتم اكثر .. 


فارس: زين كلمتيها انتي ؟ 


مناف: اي كلمتها .. كل يوم نقعد معاها ونهدي فيها .. ولما عبود يمسح دموعها ويحضنها تصيح زود .. وفيصل فديته الله يعينه .. احسه شايل همنا وتوه صغير .. قلبه يتقطع على دموع امي .. وهاي حالتنا كل يوم يا فارس ..


فارس: زين طلعوا .. 


مناف: وين نروح ؟


فارس: انا بطرش لج السايق اخذي امج واخوانج المجمع .. غيوا جو شوي .. اختلطوا بالناس .. 


مناف بيأس: والله مادري يا فارس .. 


فارس: شو رايج تطلعين معاها اليوم العصر .. انتي وهي بروحكم .. روحوا المجمع خل تشوف الناس وتتمشى ..


مناف: بشوفها ..


فارس: عفيه روحي سأليها عشان ارتب مع السايق يمركم .. 


مناف مبتسمه: ان شاءالله .. مع السلامه ..


فارس: الله وياج ..


سكرت مناف وراحت عند امها .. دخلت عليها الغرفه ولقتها منسدحه على الارض .. قربت منها وباستها على خدها ام مناف ابتسمت لبنتها .. اعتدلت في قعدتها ومسكت يد مناف وباستها ..


ام مناف مبتسمه: هلا يمه قولي لي .. 


مناف: يمه شرايج نطلع العصر ؟


ام مناف: وين نروح يمه ؟


مناف: كلمت صديقتي بطرش لي السايق وبنروح انا وانتي المجمع نغير جو ..


ام مناف: لا يمه خليني هني مرتاحه .. وبعدين ليش نكلف على بنت الناس ؟


مناف: يمه هاي البنت اللي بنروح عرسها وهاي سواقهم اللي بيمر علينا ياخذنا قاعة العرس ..


ام مناف: يمه عيب نكلف على الناس بيقولون هذول ماصدقوا بنطرش لهم السايق ..


مناف ضحكت: ههههههه .. لا عادي يمه .. متى طلبناه احنا .. هي اللي قالت لي بطرش لج الدريول .. وقالت لي اي وقت ابيه بطرشه لي ..


ام مناف: فديت ضحكتج يا مناف .. من متى ما شفتها ..


مناف دفنت راسها بحضن امها وغمضت عيونها .. اما مناف حضنت بنتها وتمت تمسح على شعرها .. 


ام مناف: فديت قلبج يا مناف .. ياعلني اشوفج عروس .. واشوف عيالج ..


مناف: ان شاءالله يمه .. وان شاءالله تزوجين فيصل وعبود وتشوفين عيالهم ..


ام مناف: اذا الله عطانا عمر ..


مناف باست راس امها: الله يعطيج طولة العمر يالغاليه ..


ام مناف مبتسمه: اشوف ويهج هالمنور .. جني اشوف ابوج الله يرحمه .. 


مناف نزلت راسها: الله يرحمه .. مناف رفعت راسها .. زين يمه تجهزي على الساعه 4 ونص بنطلع ..


ام مناف: من عيوني يا يمه ..


مناف بوناسه: ياااااي .. باست امها وركضت على غرفتها .. 


ام مناف تمت اطالع مناف بفرح وتضحك على حركتها .. مناف اتصلت تبشر فارس ..


فارس: هلا وغلا يا قلبه انتي .. 


مناف فرحانه: كلمت امي ..


فارس مبتسم: زين شو قالت ؟


مناف: بنروح .. قلت لها نجهز على الساعه 4 ونص ونطلع ..


فارس: عيوني لج يا اغلى انسانه ..


مناف انجرحت وتمت ساكته .. 


فارس: فديت قلبج والله .. زين يا قلبه .. انا باتصل ارتب مع السايق وبرجع اتصلج ..


مناف: ان شاءالله .. 


سكر فارس وهو فرحان لفرحة مناف .. 


فارس " فديت قلبها .. الله لا يحرمني منها " .. 


اتصل فارس بفاطمه اخته .. 


فاطمه: هلا فارس ..


فارس: هلا وغلا .. 


فاطمه: شو اخبارج فديتك ؟


فارس: الحمدلله .. اعلومكم انتوا ؟


فاطمه: طيبين بس مفتقدينك ..


فارس: احم .. زين اختي السايق موجود ؟


فارس: اهم شي اللي يغير الموضوع ..


فارس وفاطمه: ههههههه ..


فاطمه: اي موجود .. 


فارس: بتطلعون مكان اليوم ؟


فاطمه: يمكن ..


فارس: خلوا السايق انا ابيه .. شوفوا ابوي ولا خالد ولد عمي ..


فاطمه: زين مو مشكله .. 


فارس: سمعي انا بكلم السايق عشان ارتب معاه وبقوله شو ابي .. بس ابيج تعطينه فلوس ..


فاطمه: ان شاءالله .. 


فارس: مشكوره اختي ..


فاطمه مبتسمه: حاضرين لك الغالي .. 


فارس: زين خليني اكلم السايق .. وانتي طرشي له الفلوس مع الخدامه ..
فاطمه: ان شاءالله .. 


فارس: مع السلامه ..


فاطمه:الله وياك ..


سكر فارس واتصل بالدريول ورتب معاه .. اتصل حق مناف .. 


مناف: هلا حبيبي .. 


فارس: قلبه انتي .. 


مناف: فديت قلبه والله .. 


فارس: خلاص انا رتبت مع السايق وبيكون عندكم قبل الوقت بربع ساعه ..


مناف: مشكور فارس ..


فارس بوناسه: حاضرين لج يا اغلى مناف .. بقولج حياتي ..


مناف: قول ..


فارس: انا طرشت لج فلوس مع الدريول .. طلعي قبل امج واخذيه من عنده ..


مناف عضت شفتها: ليش يا فارس ؟


فارس: اخاف يقصرج شي حبي ..


مناف: الا بنروح نتمشى بس ..


فارس: معليه خليهم معاج ..


مناف: ماتقصر يا فارس ..


فارس: فديت قلبج انتي .. 


تم فارس يسولف مع مناف بفرح و وناسه افتقدها من فتره .. في هالاثناء الشباب قعدوا من النوم وراحوا الاستراحه يتابعون التلفزيون .. في بيت بوفارس البنات ( فاطمه والريم ومريم وايمان) اتفقوا انهم يطلعون مع خالد .. الساعه 4 وربع السايق كان واقف عند باب بيت مناف .. 


مناف: جهزتي يمه ؟


ام مناف: بلبس عبايتي بس ..


مناف: انتظرج بالسياره ..


ام مناف: زين يمه ..


طلعت مناف ونزل السايق عطاها الفلوس .. ركبت السياره نتنظر امها .. اتصل فارس يتطمن ..


مناف بقلق: هلا ..


فارس: وصل السايق ؟


مناف: اي انا فالسياره انتظر امي ..


فارس: عطاج الفلوس ؟


مناف: اي .. زين بسكر امي بتركب السياره الحين ..


فارس مبتسم: مع السلامه ..


سكرت مناف وحطت الجوال بالشنطه .. ركبت ام مناف السياره والسايق حرك متجه للمجمع .. ام مناف كانت تشوف البيوت بحسره .. 


ام مناف " الله يالدنيا .. شلون تغيرت البلاد واحلوت والله .. وانا وعيالي مدفونين وسط هالخرابه .. آآه الحمدلله على كل حال .. على الاقل احنا حالنا مستور .. في ناس حتى ماعندهم بيت يسترهم .. احمدك واشكرك يا رب " .. 


مناف كانت تشوف علامات التعجب على امها .. 


مناف " خاطري اعرف وش اللي يدور في بال امي .. خاطري اعرف حياة امي وابوي قبل ما نوصل للحاله اللي احنا فيها الحين .. الله يعينج يا يمه .. ان شاءالله لي تزوجت فارس ما راح اخليكم في هالخرابه .. بشتغل وبصرف عليكم بعد .. بس الله يسهل الامور " .. 


كل من مناف وامها يفكر باللي شاغل باله .. وصلوا عند المجمع وام مناف كانت متوتره مثل مناف .. 


مناف " آآآه .. لما كنت بالثانوي دخلت مجمع واحد في حياتي ومافي غيره .. وهاذي مجمع ثاني ماشاءالله كبير .. والله دنيا " .. 


نزلت مناف وفتحت لامها الباب .. مسكت يد امها ودخلوا من البوابه .. كانت ام مناف تتلفت وتشوف المكان والناس بذهول .. 


ام مناف: مناف يمه شلون بنرجع البيت ؟


مناف مبتسمه: السايق بينتظرنا .. 


مناف وامها كانوا ضايعين ومب عارفين وين يروحون .. ام مناف شافت الدري الكهربائي .. وتمت اطالعه بتعجب 


ام مناف: مناف شهالدري اللي يتحرك ويروح على فوق ..


مناف: يمه هاي دري يشتغل بالكهربه .. بدل ما نركب ونعور ريولنا .. هاي يودينا واحنا واقفين .. 


ام مناف: لا يمه انا اخاف .. 


مناف: هههههه .. زين بنركب المصعد ..


ام مناف: اي مصعد بعد ؟ هالحجره الصغيره ؟! وأشرت بيدها ..


مناف: اي يمه ..


ام مناف: بسم الله ليش نروح فالضيق يمه .. خل نركب الدري احسن ..


مناف مبتسمه: على راحتج يمه .. توجهوا صوب الدري وراحوا الدور الثاني .. تمشوا حول المحلات وكانت ام مناف تشوف ملابس الاولاد .. 
ام مناف: شحلاتها هالفانيه .. حلوه حق عبود ؟
مناف: تعالي ناخذها ..
ام مناف: من وين لنا فلوس ؟
مناف: انا عندي فلوس ..
ام مناف: من وين لج هالفلوس ؟
مناف مبتسمه: قلت لج من قبل يمه .. مجمعه مبلغ صغير ..
ام مناف: لا يمه خلي فلوسج لج .. 
مناف: ما يغلى على اخواني .. 
ام مناف: اللي تشوفينه .. 
دخلوا المحل وخذوا فانيلتين .. وحده حق عبدالله و وحده لفيصل .. دفعوا وطلعوا كملوا تمشايتهم .. مناف كانت لابسه العبايه اللي جابها لها فارس هديه من قبل .. ما كانت متغطيه بس متحجبه عدل .. شافت وحده من بعيد وشبهة عليها .. قربت شوي الا فاطمه اخت فارس تأشر لها من بعيد .. 
فاطمه: مريوم كاهي مناف ..
مريم: وينها ؟
فاطمه: ذيك اللي مع امها ..
مريم: حليلها .. خل نروح نسلم عليها ..
فاطمه: اكيد ..
ايمان: من هاذي ؟
مريم: صديقتنا فالجامعه .. تعالوا اعرفكم عليها .. تراها تجنن ..
راحوا البنات صوب مناف وامها .. فاطمه سبقتهم وسلمت على ام مناف اول شي ..
فاطمه: هلا يمه شلونج ؟
ام مناف: طيبه الله يسلمج .. شحالج انتي ؟
فاطمه: الحمدلله ..
التفت على مناف وحضنتها ..
فاطمه: مناف فديتج وحشتيني والله ..
مناف: فديت قلبج يا فاطمه .. وانتوا وحشتوني اكثر .. 
فاطمه: ها شو الاخبار ؟
مناف: الحمدلله .. انتي قولي لي شو سويتي ما بقى شي على العرس ..
فاطمه: سكتي على اعصابي والله .. 
مناف: فديت قلبج .. 
قربوا باقي البنات .. ومناف عرفت امها على فاطمه ومريم .. اما فاطمه عرفت مناف على ايمان والريم .. مريم راحت عند خالد .. 
مريم: خالد فديتك ممكن نقعد مع بعض ؟ 
خالد مبتسم: ولا يهمج حياتي .. تعالوا الكوفي شوب اللي هناك .. انا باخذ لي طاوله على زاويه وانتوا رواحوا صوب قسم العوائل ..
مريم: ان شاءالله ..
راحت مريم صوب البنات وقالت لفاطمه كلام خالد .. 
فاطمه: حلو .. التفت على ايمان .. ايماني روحوا حجزوا لنا طاوله الله يخليج ..
ايمان: زين .. 
الريم وايمان راحوا صوب خالد وحجزوا طاوله .. البنات لحقوهم وقعدوا كلهم مع بعض .. كلن طلب له اللي في خاطره .. 
ايمان كانت طول الوقت تتفكر في جمال مناف .. اما الريم فكانت اطالع بنظرات غريبه ومتوتره من وجود مناف معاهم .. ام مناف حبت فاطمه ومريم .. بس حبت ايمان اكثر لانها هبله وتسولف .. 
ايمان: والله شوفي يا مناف .. اسمج حلو وغريب بصراحه .. بس خليني اقولج عن خواتي ..
مريم: شو تقولين ؟
.................


مناف: هههههه .. طلعي الفضايح ..
ايمان: اوووه هي بس فضايح .. الا بلاوي .. والله مادري شلون قصوا عليج ..
فاطمه: مناف لاتصدقين ايمان اختي .. تراها اكبر كذابه فالعالم ..
ايمان: انا .. الله يسامحكم .. بس محد يتحداني فالكذب مثل مريم ..
مريم بطلت عيونها: ابيه ايمانو .. ليش قلبتي علي ..
الكل ضحك: هههههه 
تموا يسولفون بوناسه وكانت القعده حلوه .. بس ام مناف كانت تتفكر في ايمان وفاطمه ومريم .. 
ام مناف " اشكالهم مب غريبه علي .. احس ويوهم مألوفه لي " 
مريم: تدرين مناف ..
مناف: هلا ..
مريم: مادري من تشبهين ..
مناف عقدت حواجبها: مممممم .. من ؟
مريم: مادري .. بس مشبهه عليج ..
مناف ابتسمت لمريم وصدت صوي الريم اللي كل نظراتها لمناف نظرات توتر وخوف .. مناف استغربت هدوء الريم ونظراتها .. تموا البنات مع بعض لين أذن المغرب .. راحوا يصلون في المصلى الموجود في المجمع .. بعد ما خلصوا سلموا على بعض وكلن توجه لبيته .. مناف وامها ركبوا مع السايق وراحوا البيت .. على الدرب اتصل فيصل .. 
مناف: هلا حبيبي ..
فيصل: وين امي ؟
مناف: ماتعرف تسلم ؟
فيصل بدون نفس: السلام عليكم .. عطيني امي ..
مناف استغربت من اسلوب اخوها .. ما عطت الموضوع اهميه وعطت امها التلفون ..
ام مناف: ابوي انته ..
فيصل: شلونج يمه ؟
ام مناف: طيبه والحمدلله .. 
فيصل حس من صوت امه انها فرحانه ..
فيصل: وين انتي ؟
ام مناف: انا رايحه البيت ..
فيصل: ليش وين رحتوا ؟
ام مناف: اختك فديت عمرها ودتني المجمع .. 
فيصل: اي .. زين يمه احنا بعد شوي بنرجع .. تبون نجيب لكم شي ؟
ام مناف: لا يبه .. يسلم راسك فديت قلبك ..
فيصل: الله يسلمج ..
ام مناف: اخوك وينه ؟
فيصل: يلعب مع الصبيان .. 
ام مناف: دير بالك على اخوك ..
فيصل: ان شاءالله .. 
ام مناف: الله يحفظك ..
فيصل: مع السلامه .. 
سكر فيصل من امه واستغرب من نفسه شلون كلم مناف بأسلوب مب حلو .. تم قاعد بروحه ويفكر .. قرب منه سلمان ومسح على راسه ..
سلمان: حيالله فيصل ..
فيصل التفت مبتسم: الله يحيك ..
سلمان: ليش زعلان يبه ؟
فيصل: ممممممم .. مافيني شي ..
سلمان قعد جنب فيصل: مممم .. 
فيصل ابتسم: انا متضايق من نفسي ..
سلمان باهتمام: ليش ؟
فيصل: حاس بالذنب ..
سلمان: تعوذ من الشيطان ..
فيصل خذ نفس: اعوذ بالله من الشيطان الرجيم ..
سلمان: ليش حاس بالذب ؟
فيصل: من شوي اتصلت على تلفون اختي الكبيره عشان اكلم امي .. بس كلمتها باسلوب مو حلو .. يعني ما سلمت عليها وكنت اتكلم بعصبيه .. يعني هي اختي الكبيره وانا احترمها ..
سلمان حط يده على كتف فيصل: اول شي يا فيصل .. حلو انك حاس بغلطتك .. ثاني شي كلنا في حالات الغضب نتصرف تصرفات طايشه .. وتعلم من الحياة يا فيصل وخصوصا اخطائك دام انك تمزها .. 
فيصل باهتمام: شلون ؟
سلمان: انت الحين حسيت بالذنب لانك ما كلمت اختك عدل صح ؟
فيصل هز راسه: اي صح .. 
سلمان: حط في بالك انك ما تكرر هالغلطه .. وهالشي بيكون اول شي تتعلمه من اخطائك .. يعني لاتعيد مثل هالغلطه مع اي شخص يمر عليك بحياتك .. سواء هالشخص قريب منك ولا ما يقرب لك .. سواء كان اكبر منك ولا اصغر منك .. 
فيصل: عدل كلامك .. يعني اعتذر من اختي ؟
سلمان: اكيد .. ولازم اطيب خاطرها بعد .. حسسها انك ندمان ..
فيصل بحزن: والله اني ندمان ..
سلمان: بارك الله فيك يا فيضل .. الله يكملك بعقلك .. يلا يبه قوم مع الشباب بيركبون الخيل ..
فيصل مبتسم: ان شاءالله ..
ركض فيصل صوب اسطبلات الخيل وسلمان ولع له زقاره وتم يدخن وهو يفكر في فيصل .. 
سلمان " ماشاءالله عليه .. عقله اكبر من سنه .. الله يخليه ذخر لاهله " .. 
تموا الشباب في العزبه لين الساعه 8 ونص فالليل .. حركوا الشباب راجعين ادراجهم للمدينه .. طبعا محمد وفارس ماخذين اخوان مناف للبيت .. فارس وصل محمد البيت وراح الشقه .. خذ له شور دافي واستلقى على الكرسي بالصاله .. غطت عينه ونام .. فتح عيونه على رنة التلفون .. رفع التلفون وشاف الشاشه .. بوفارس كان متصل .. 
فارس: هلا يبه ..
بوفارس: هلا .. انت وين ؟
فارس: موجود ..
بوفارس: تعال ابيك شوي .. 
فارس: وين اجيك ؟
بوفارس: مكتبك فالشركه ..
فارس قعد على الكرسي: ان شاءالله .. بس اتصل بالفراش اخليه يفتح المكتب ..
بوفارس: بارك الله فيك .. يلا مع السلامه يبه .. 
فارس: سلام ..
سكر فارس وكان مستغرب اتصال ابوه والموعد والمكان اللي بيتلاقون فيه ..
فارس " اما ابوي انسان غريب .. الساعه الحين 9 ونص .. اتصل وطلب يشوفني في مكتبي بالشركه .. خل نقوم نشوف شو وراه بوفارس طال عمره " .. 
بوفارس طلع من البيت واتجه صوب الشركه .. فارس بدل ملابسه واتجه نفس اتجاه ابوه .. وصل الشركه قبل ابوه وراح المكتب على طول .. طلب من الفراش يجهز لهم القهوه والشاي .. تم ينتظر ابوه على نار .. دخل بوفارس المكتب .. طاحت عيونه بعيون فارس .. ابتسم له وقرب منه .. فارس قام من مكانه وراح يسلم على ابوه .. استقبله بوفارس بشوق .. سلموا على بعض ودخل الفراش بالشاي والقهوه .. بوفارس سأل فارس عن امور وايد تمهديا للموضوع اللي يبيه فيه .. 
بوفارس: واخبار الشغل هني ؟ 
فارس: الحمدلله ماشي .. خالد مو مقصر ..
بوفارس: الله يطرح فيكم البركه .. زين فارس انا جايك اليوم وفي راسي جنون ..
فارس عقد حواجبه: ها .. جنون ؟ شلون يعني ؟
بوفارس: انت اكيد تتسأل بينك وبين نفسك شلون عرفت مناف واخوانها .. صح ؟
فارس بذهول: هالسؤال في بالي من يوم قطيت كلمتك علي يا بيه ..
بوفارس: انا بوضح لك كل شي .. 
فارس بلع ريقه بصعوبه: تفضل .. 
تم بوفارس يعد السالفه على فارس وفارس مبطل عيونه مو مصدق كلام ابوه .. ادري خربت عليكم السالفه بس خل احرقصكم شوي لين تعرفون الموضوع .. ههههههههه 
الساعه 9 ونص يوسف وسلمان وريما وهنادي متجمعين في بيت الجوهره .. طبعا تعودوا انهم يتجمعون هناك .. ريما استلمت يوسف وبردت خاطرها فيه ..
ريما بشماته: خخخخخخ .. قرعه ويوووووو قرعه 
يوسف: صج عاد ..
ريما: هههاااااي ..
يوسف: حتى وانا قرعه بعد احلى منج يا ام شعر خرابيط .. وضحك بصوت عالي .. ههاااااااي .. 
ريما عصبت وراحت عند سلمان .. 
سلمان: هههههه .. حتى وهو قرعه مقطعج .. 
ريما زعلانه: بابا جتى انته تقول جي .. 
سلمان باسها على راسها: فديت بنتي الحلوه ..
ريما دزته عنها: ماحبك ..
سلمان: افا .. ماتحبين سلماني ..
ريما: ماحبك .. لانك تضحك علي ..
سلمان مبتسم: انا ماضحك عليج .. انا .. يقاطعه يوسف ..
يوسف: هو بس يقول ان شعرج خرابيط ويضحك عليه .. هههااااي 
سلمان ضحك: هههههه .. الله يغربلك ..
ريما زعلت وراحت عند باب الصاله قعدت وماعطتهم كلهم ظهرها .. 
هنادي: احلفوا انكم مستلمين هالبنيه ..
الجوهره: ما عندكم سالفه ..
سلمان ويوسف طالعوا بعض: ههههههههههه 
هنادي: والله انكم حركات يالشباب .. 
يوسف: لازم ..
هنادي: والله مب منك ياخوي ..
يوسف يحك راسه: ها عيل من شنو ؟
هنادي: من قرعتك ..
الكل: هههههاااااااي 
هنادي: ريما ضحكي قطعنا يوسف ..
ريما التفت على يوسف وهي معصبه .. طالته وغصبن عنها ضحكت .. سلمان فتح لها ذراعينه وركضت ريما لاحضان ابوها .. حضنت سلمان وباسته على خده ..
ريما: احبك بابا .. 
يوسف سحب شعرها: من زينج .. يا ام شعر خرابيط ..
ريما بصراخ: باباااااااااا .. 
سلمان: لاتلعوز بنتي يا يوسف .. 
ريما حضنت سلمان ولفت راسها الصوب الثاني .. يوسف وسلمان طالعوا بعض وضحكوا بدون صوت .. 
هنادي : انتوا جننتوا البنت .. 
يوسف: طال عمرج ممكن تحطين العشا ..
هنادي كانت توها بتتكلم الا نقزت ريما ..
ريما: لا انت ما تاكل ..
الكل مات من الضحك على ريما وطريقتها .. ريما انحرجت وحضنت سلمان مره ثانيه .. 
سلمان: فديت بنتي ولقافتها .. يلا يبه قومي جهزي العشى مع عماتج .. 
ريما: زين ..
راحت ريما ومسكت يد الجوهره .. طلعوا البنات من الصاله على المطبخ .. 
سلمان: يوسف بسألك ..
يوسف: هلا خالي ..
سلمان: مرتك تدري عن هدية الشباب ؟
يوسف: ههههههه .. لا والله 
سلمان: متى بتقولها ؟
يوسف: بافجعها ليلة العرس ..
يوسف وسلمان: هههاااااي ..
سلمان: حلوه منك .. والله شي ..
يوسف: شاسوي في هالشباب يعني .. 
سلمان: بس والله ذكرى حلوه ..
يوسف: اي والله .. وانا بعد بترك بصماتي عليهم وبهديهم خوش هدايا قبل العرس .. 
سلمان: شكلك ناوي نيه ..
يوسف: اصبر علي .. كل شي بوقته حلو ..
سلمان: يا خطير انته .. 
دخلت عليهم ريما .. قربت من يوسف وحذفت الفوطه على راسه .. يوسف تخرع والتفت عليها .. ريما ماتت من الضحك عليه ..
ريما: ههههههه ..
يوسف: تعالي يالشريره .. 
مسكها ورفعها فالهوا وريما كانت تضحك .. 
يوسف: هههههه .. تضحكين على قرعتي ..
ريما: ههههه .. يلا تعالوا ناكل ..
يوسف يبوس ريما: موووووح .. فديت قلبج انتي ..
ريما: هههههه .. 
حضت يوسف وحطت راسها على كتفه .. يوسف حضنها بحنان وراحوا صوب البنات .. سلمان كان يشوف يوسف وريما ومستانس عليهم .. تعشوا الربع وتموا يسولفون .. ريما نامت في حضن سلمان .. 
سلمان: انا استأذن يا جماعه ..
هنادي: بدري خالي ؟ 
يوسف: ست الحين والدلال نامت .. 
هنادي: حتى وهي نايمه متسلط عليها ..
سلمان: هههههه .. زين قوم شغل اسياره خلني اشلها .. 
يوسف: حاضرين طال عمرك .. هات المفتاح ..
سلمان مبتسم: تفضل ..
يوسف: جوجو جيبي بنتج خاطري ابوسها ..
هنادي: حتى لولو مب عاتقها ..
الكل: هههههههه ..
الجوهره: زين فديتك ..
راحت الجوهره تجيب لولو من الغرفه .. ويوسف راح يشغل السياره .. سلمان شل ريما وطلع مع هنادي عند السياره .. سلم عليهم وحرك رايح البيت .. هنادي ويوسف رجعوا عند الجوهره .. يوسف خذ لولوه الصغيره وتم يلاعبها بحنان ويحضنها ويبوسها .. هنادي زوجها اتصل لها وراحت البيت .. يوسف تم مع الجوهره .. 
الجوهره: مستعدين للعرس ؟ 
يوسف مبتسم: اي .. متى عاد يجي هاليوم ..
الجوهره بخبث: يوسف .. تحبها ؟
يوسف تنفس براحه: آآآه .. اموت فيها ..
الجوهره: فديت اللي يموت فيها .. والله تستاهل فاطمه .. تنحب وطيوبه ..
يوسف: الله يقدرني واسعدها .. 
الجوهره: انت قدها يا خوي .. وبعدين فاطمه قنوعه وطيبه وايد .. هديه وشخصيتها وايد مرحه .. على الرغم من جمالها العادي ..
يوسف: لا فطيم جميله وايد ..
الجوهره: في نظرك جميله وايد لانك تحبها .. بس بصراحه فاطمه كشكل تراها وايد عاديه .. 
يوسف: بس انا مقتنع بجمالها .. 
الجوهره: ليكون زعلت ؟ 
يوسف: لا والله عادي .. شدعوه .. 
الجوهره: دام انكم تحبون بعض ومتفاهمين .. هاي اهم شي .. 
يوسف: اي والله ..
يوسف انسدح جنب لولوه .. وتم يتفكر في ملامحها الصغيره .. 
يوسف: واااي فديت عيونهم الحلوين .. 
الجوهره مبتسمه: الله يرزقك يا يوسف .. وان شاءالله نشوف عيالك ..
يوسف: ان شاءالله .. 
دخل ابراهيم وشاف يوسف منسدح على الارض وقرعته تبين .. 
ابراهيم: السلام عليكم ..
الكل: عليكم السلام ..
ابراهيم مبتسم: ليش هالقرعه ..
يوسف قام يسلم على ابراهيم .. 
يوسف: هههههه .. هديه 
ابراهيم ويوسف: هههههههه 
ابراهيم: بس خوش هديه .. 
يوسف يتحسس قرعته: شفت عاد .. 
ابراهيم: وين قهوتنا ؟
الجوهره: الحين بجيبها ..
يوسف: تعالي فديتج .. يا ريال تونا متعشين .. ماقصرت ام لولوه ..
ابراهيم: عفيه .. عليكم بالعافيه .. 
يوسف مبتسم: الله يعافيك .. 
ابراهيم شل بنته وتم يلاعبها .. 
ابراهيم: يلا شد حيلك يا بوخليفه .. 
يوسف: افا عليك .. عاد بخلي عيالي صفقون عيالكم .. من اول ما يطلعون من بطن امهم بدخلهم النادي وبسجلهم حديد ..
يوسف وابراهيم ضحكوا بصوت عالي: هههههااااااااااااي .. 
دخلت الجوهره: ضحكوني معاكم ..
ابراهيم: هاي اخوج راعي سوالف .. 
لولوه صاحت في يد ابراهيم .. 
ابراهيم بحنان: لا لا بابا .. 
تمت لولوه تصيح وما سكتت .. الجوهره خذتها من ابراهيم ..
الجوهره: حياتي انتي لولو .. 
لولوه صاحت شوي وسكتت على صوت الجوهره .. ابراهيم صب له وليوسف قهوه وتموا يسولفون .. يوسف قعد مع ابراهيم لين الساعه 11 ونص .. 
يوسف يطالع ساعته: اوه الساعه 11 ونص .. تأخر الوقت لازم امشي ..
ابراهيم: اقعد يا ريال ..
يوسف: والله قعدتك ما تنمل .. بس لازم امشي ..
ابراهيم: حياك الله .. 
الجوهره: خش قرعتك عن بنت الناس لاتخرعها ..
ابراهيم ويوسف: هههههههه 
يوسف: يلا يا جماعه استأذن ..
الجوهره: الله يحفظك .. 
يوسف باس لولوه اللي كانت نايمه في حضن امها .. ابراهيم طلع مع يوسف و وصله عند الباب .. سكر باب الحوش وشيك على بيبان البيت .. رجع ابراهيم الصاله عند الجوهره اللي كانت ترتب الصاله .. قرب منها وطوقها من خصرها ..
ابراهيم: حياتي انتي ..
الجوهره مبتسمه: فديت روحك انته ..
ابراهيم: وين لولو ؟
الجوهره: وديتها الغرفه .. 
ابراهيم: فديت قلبها .. وفديت امها اللي يابتها والله .. 
الجوهره: وفديت ابوها اللي مدلعها والله ..
ابراهيم: حياتي خلي عنج الترتيب الحين .. يلا نروح فوق ..
الجوهره: ان شاءالله .. 
مسكوا ايدين بعض وراحوا الغرفه .. طل ابراهيم في سرير لولوه ولقاها فاتحه عيونها وتلعب رافعه ايدينها .. 
ابراهيم: حياتي لولو .. 
شلها وحطها على سريرهم وتم يلاعبها .. الجوهره قعدت جنب ابراهيم وتتفكر فيه .. ليلة ابراهيم والجوهره وبنتهم لولوه كانت مليانه بالدفى العائلي والحب .. 


يوسف كان يكلم فاطمه بشوق وحب .. سلمان كان يفكر بتعب وقلق .. التفت على ريما اللي كانت نايمه جنبه بكل برأه .. 


سلمان " آآآه ما بقى شي على العرس .. وانا للحين احبها .. شلون بعيش معاها في نفس المكان .. لازم ابتعد " 


سلمان باس ريما وغطاها عدل .. انسدح جنب بنته ونام بقلق .. 


بوفارس دخل البيت وكانت الساعه 11 بالضبط .. لقى فاطمه وعبدالعزيز قاعدين فالصاله يسولفون .. 


بوفارس: السلام عليكم .. 


فاطمه وعبدالعزيز: عليكم السلام .. 


راحت فاطمه وباست ابوها .. قعد جنبها وتم يسولف معاهم .. 


بوفارس: ها بوسعود شو سويتوا فالعزبه ؟


عبدالعزيز مبتسم: استانسنا والله .. 


بوفارس: صج اللي سمعته عن يوسف ..


يقاطعه عبدالعزيز: لا مب صج يبه .. 


بوفارس غمز لعبدالعزيز والتفت على فاطمه ..


فاطمه: شفيه ريلي ؟ شو سويتوا فيه ؟ 


عبدالعزيز: ما سوينا شي ..


فاطمه: احلف ؟


عبدالعزيز: وليش احلف ؟ قلت لج ما سوينا شي ..


فاطمه: عزوز انت دوم تقولي ان انا وانت طينه وحده .. يعني ادري انك خاش علي شي ..


عبدالعزيز: افا اخش على توأمي .. مستحيل ..


فاطمه: قولوا لي شو سويتوا بريلي ؟


عبدالعزيز: شوف شلون اداري عليه .. 


بوفارس: شلون ماداري على القلب ..


فاطمه انحرجت من كلام ابوها واخوها .. طلعت من الصاله وراحت غرفتها على طول .. بوفارس وعبدالعزيز تموا يضحكون عليها .. 


هالليله مرت بهدوء على الكل الا فارس .. الحين الساعه 12 بالضبط .. وهو مقرر انه يمر على مناف .. بس من بعد كلام ابوه حس انه متوتر ومب عارف يقابلها .. رن جواله ومناف كانت المتصله .. 


فارس: هلا ..


مناف باستغراب: شفيك ؟ 


فارس: مافيني شي ؟


مناف: غريب ردك .. مب عوايدك ترد بهالهدوء ؟


فارس: لا .. بس كنت مشغول بشي وانا ارد .. 


مناف: هممممم .. 


فارس: شو اخبارج يا قلبه ؟ 


مناف تنهدت: آآه بخير .. 


فارس: فديت هالتنهيده .. امرج الحين ؟


مناف: زين .. 


فارس مبتسم: حياتي انتي والله .. 


مناف انحرجت وسكتت .. 


فارس: بس ببدل وباتصل لج وانا طالع .. 


مناف: ان شاءالله .. 


سكرت من فارس وهي حاسه ان فيه شي .. فارس سكر وتم يطالع التلفون .. تنهد وقام من مكتبه .. قفل المكتب وراح الشقه على طول .. بدل ملابسه واتجه صوب بيت مناف .. اتصل لها على دربه .. 


فارس: حياته انتي .. 


مناف ابتسمت: فديت روحك .. 


فارس: شو اخبار الشباب ؟


مناف: مهيصين على الآخر فديتهم .. 


فارس مبتسم: زين الحمدلله .. 


مناف: فارس ..


فارس: يا عيونه انته .. 


مناف: بقولك شي ..


فارس باهتمام: قولي فديت قلبج انتي .. 


مناف: اليوم بعد مارجعوا الشباب خذوا لهم شور جاني فيصل اخوي .. 


فارس رفع حاجب: زين 


مناف: فديته جاني واعتذر مني .. 


فارس بذهول: يعتذر ؟ 


مناف: اي اعتذر .. انا استغربت ..


فارس بدى قلبه يدق بسرعه: زين كملي ..


مناف: سألته ليش تعتذر .. قالي لانه كلمني بدون نفس لما اتصل عشان يكلم امي .. يعني انا حسيت انه تكلم بدون نفس واستغربت من اسلوبه .. بس ما حطيت في بالي .. 


فارس تنفس براحه: اهاا .. 


مناف: فديته قالي انا ما كنت اقصد اني اتكلم بهالطريقه .. وانا آسف يا مناف .. قرب مني حضنته فديت روحه ..


فارس بعبط: آآخ ليتني فيصل بس ..


مناف مستغربه: ها ؟ 


فارس: هههههه .. ما يستوي اكون مكان فيصل ولو للحظات ..


مناف انحرجت وماردت على فارس .. 


فارس ابتسم " فديت قلبها والله": يا قلبه انا عند باب البيت .. 


مناف بتوتر: زين الحين باطلع .. 


فارس: لا تتأخرين يا قلبه .. 


مناف باحراج: ان شاءالله .. 


سكرت من فارس ولبست عبايتها .. طلعت عند الباب وشافت فارس واقف عند السياره ينتظرها فالظلام .. كان لابس ثوب وبلا غتره .. اول ما شاف مناف قرب لين باب البيت .. مناف كانت منحرجه من فارس هالمره لان فارس كان يتغزل فيها عالتلفون .. 


فارس مبتسم: فديت هالطله .. 


مناف: شخبارك ؟ 


فارس: طيب بشوفتج .. 


مناف: ممممم .. 


فارس: ليتني هالكلام اللي يطلع من شفاهج .. قرب منها اكثر .. متى انا وانتي ؟


مناف كانت ميته من الخجل .. نزلت راسها وماردت على فارس ..


مناف " ابيه شفيه اليوم .. وايد يتغزل فيني " .. 


فارس مد يده وعطى مناف ورده حمرا .. مناف طالعت الورده وتذكرت الموقف اللي صار لها مع فارس من قبل .. انحرجت وخذت الورده .. 


مناف: مشكور ..


فارس: حياته انتي يا اغلى ورده بالعالم ..


مناف: ابيه شفيك تتغزل فيني اليوم .. 


فارس قرب منها: اموت فيج لي انحرجتي حياتي ..


مناف تمت منزله راسها وتلعب بالورده .. فارس نزل راسه لين مستوى يدها و استنشق الورده .. مناف خافت ورجعت لورا ..


فارس: فديت ايدينج اللي ماسكه الورده .. ما يستوي ورده تمسك ورده .. لازم اشيل الورده اللي ماسكه الورده .. قرب منها ومد يده لها .. مناف خرت من الخجل والخوف .. 


فارس مبتسم: شو فيج يا قلبه ؟ 


مناف بخوف: ولا شي .. 


فارس رفع شعره عن عينه: تحبيني ؟ 


مناف رفعت راسها وتلاقت عيونها بعيون فارس .. وحست انها قرت بعيونه حزن وهم .. فارس نزل راسه وتم يطالع الورده اللي بيد مناف .. 


مناف: ليش تسألني هالسؤال يا فارس ؟ 


فارس رفع راسه وهو مبتسم: ابي سمعها منج كل لحظه وكل ثانيه ودقيقه .. ابي اسمعها على طول ..


مناف ابتسمت وبهمس قالت: أحــبــك .. 


فارس طالع وابتسم: باطير من الوناسه يا قلبه انتي .. 


مناف باحراج: انت مينون ..


فارس: هههههه .. مينون بحبج ياالمينونه ..


مناف وفارس: ههههههه ..


مناف: طلعتني مينونه بعد ..


فارس: لازم .. مينون يحب مينونه .. 


مناف: فديت جنونك ..


تم فارس يلعوز مناف شوي ويضحك معاها .. 


مناف: فارس تأخر الوقت .. 


فارس: تو الناس .. 


مناف رفعت حواجبها وابتسمت: لا والله .. قريب بتصير الساعه 1 ..


فارس: حلاته تصير الساعه 2 لان انا وانتي 2 .. الله والله خوش ..


مناف باحرراج ودلع: فاااااارس ..


فارس ضرب صدره: آآآخ باموت انا بااااموت ..


مناف: شفيك يالمينون ..؟


فارس: ذبحتيني بهالدلع .. 


مناف نزلت راسها من الاحراج .. 


فارس قرب منها وهمس: أحـــبــج .. 


مناف غمضت عيونها وهي تسمع همس فارس .. 


مناف: فارس الله يخليك لازم اروح ..


فارس مبتسم: ان شاءالله ..


مناف: تحمل بنفسك فالدرب ..


فارس: ان شاءالله حياتي .. يلا دخلي خل اسكر الباب وراج


مناف: ان شاءالله .. 


دخلت مناف البيت وفارس اتجه لبيته .. كان فرحان بشوفة مناف وفي نفس الوقت يفكر بكلام ابوه وسر مناف ..


بدى العد التنازلي .. واليوم عرس فاطمه ويوسف .. وفرحتهم ماتنوصف هالثنين .. الساعه 10 الصبح يوسف واقف جدام المرايه يطالع نفسه ومبتسم .. 


يوسف: فديت فطومتي والله .. واخيرا بنجتمع تحت سقف واحد .. بس الله يستر من ردة فعلها على هالقرعه ..


تحسس قرعته وضحك .. طلع من الغرفه ونزل تحت عند خاله وريما .. كالعاده سلمان يقرى الجريده وريما تلعب حوله .. 


يوسف: صباح الخير ..


سلمان مبتسم: صباح الخير يالمعرس ..


يوسف: ههههه .. تريقتوا؟


ريما: اي .. 


يوسف: وليش ما انتظرتوني ؟


ريما: كنت نايم ..


يوسف: وليش ما قعدتوني ؟


ريما: لانك كنت نايم ..


سلمان مبتسم: هههههه ..


يوسف: زين ليش ما قعدتوني لما كنت نايم ؟


ريما: لانك كنت نايم ..


يوسف: واللي نايم يقعدونه صح ؟


ريما: صح ..


يوسف: زين وليش ما قعدوتني ؟


ريما: لانك كنت نايم ..


يوسف: اوهوووو .. انتي عبيطه ولا تستعبطين ..

سلمان ضحك: هههههههه .. والله انتوا مب صاحين ..


ريما: يعني ليش نقعدك ؟


يوسف: عشان اتريق معاكم ..


ريما: بس انت كنت نايم ..


يوسف: اللهم طولك يا روح .. انتي ماتفهمين ..


ريما: افهم .. انت كنت نايم شلون يعني ننتظرك .. نموت من الجوع ..


يوسف: زين كان قعدوتني عشان اتريق معاكم ..


ريما: بس كنت نايم ..


يوسف: آآآآه .. عبيطه هالبنت ..


ريما كانت اطالع يوسف ومب فاهمه عليه .. وسلمان كان ميت من الضحك عليهم .. 


يوسف: زين شنو تريقتوا ؟


ريما: انا خذت شندويش بيض وحليب .. وبابا بس شرب نسكافيه .. ورحنا ناكل عند البحر ..


يوسف التفت على سلمان: صج والله .. 


سلمان ويهه صار احمر من الضحك: ههههههه .. 


يوسف: تضحك يالشيخ .. اوريكم انتوا الثنين ..


ريما: شفنا النوارس عند البحر .. كانوا حلوين وايد .. 


يوسف: شفتوهم قبل ما تاكلون ولا بعد ما كلتوا ؟


ريما: لا شفناهم واحنا ناكل ..


يوسف: عبيطه هالبنت ..


سلمان ضحك بصوت عالي: ههههاااااااي .. آآآه يا بطني ..


يوسف: حالتكم صعبه اليوم .. 


سلمان: هدي هدي .. اليوم يومك يا رجل ..


يوسف وسلمان: هههههه 


ريما قعدت في حضن ابوها: بابا اتصل حق عميمه جوجو ..


سلمان: يا بابا تو الناس ..


ريما: عاد ابي اروح عندها ..


سلمان: الساعه 10 ونص الحين .. صبري شوي بابا ..


ريما بدلع: ابي اروح الحين ..


يوسف: يلا يلا عن الدلع ..



ريما طالعت يوسف بغضب وحضنت سلمان .. يوسف تم يلعوزها وهي في حضن ابوها .. 



يوسف: ريما ام كشه ..



ريما زعلانه: باباااااا .. 



حضتة ابوها وصاحت .. 



يوسف: هئ هئ هئ .. يا حرام ..



سلمان: هالصياح كله عشان اوديها عند جوجو ..



يوسف: زين ودها ..



سلمان: تو الناس ..



يوسف: اوديها انا ؟



سلمان: لا ما عليك منها ..



يوسف مسك خدود ريما: فديت قلبها .. انا بامشي تبون شي ؟



سلمان: وين ؟ 



يوسف: باروح اخلص اموري ..



سلمان: تحمل بنفسك ..



يوسف: ان شاءلله .. يلا سلام ..



سلمان: عليكم السلام ..



ريما تمت تضرب سلمان على صدره: بابا خل نروح حق عميمه جوجو عااااد ..



سلمان مسك يدينها: تو الناس يا بابا ..



ريما: لا لا .. خل نروح الحين .. 



سلمان: يا بابا الحين هي نايمه ..



ريما: هي ما تنام وايد اعرفها .. ابي اروح اشوف لولو .. عاد بابا .. 



سلمان سكت عن ريما وطلع جواله من جيبه .. سوا نفسه يتصل حق الجوهره و اونه كلمها ..



سلمان: كلمتها تقول توها قاعده من النوم .. ولولو نايمه ..



ريما: لا ما تصلت لها .. تلفونك مبند ..



سلمان يحك راسه: ههههه .. صادتني ..



ريما: بابا يلا قوم .. 



سلمان: تو الناس .. 



ريما صاحت بصوت عالي: ماحبك ماحبك ..



سلمان حضنها: وانا اموت فيج انتي .. 



ريما تبعد يدها عنه: وخر عني ..



سلمان مبتسم: فديت الزعلانه ..



ريما: ماحبك .. 



راحت وقعدت على الكرسي اللي مقابل سلمان .. حضنت ريولها وتمت تصيح .. سلمان مبتسم .. 



سلمان " فديت دلعها والله " .. 



قرب منها وقعد جنبها ..



سلمان: بابا ..



ريما ادزه: وخر عني ..



سلمان: لا مابوخر عنج .. 



ريما: اقولك وخر .. دزته ورجعت حضنت ريوها .. 



سلمان: والله قويه .. دزيتيني بعيد ..



ريما: ماحبك .. اقولك ودني بيت عميمه جوجو ماتوديني ..



سلمان قرب منها: يا قلبي انتي .. والله بوديج بس تو الناس .. بنروح الساعه 12 



ريما وسط دموعها: لا لا .. 



سلمان بعصبيه: خلاص .. قلت لج الساعه 12 بنروح .. سكتي .. 

قام عنها وطلع من الصاله .. راح يدخن فالحوش .. ريما انصدمت من صراخ ابوها .. تمت ماسكه صيحتها لين طلع سلمان من الصاله .. اول ما طلع صاحت وتمت تمسح دموعها .. ركضت على الغرفه وحذفت نفسها على السرير .. سلمان كان متوتر لان اليوم عرس فاطمه ويوسف .. دخل الصاله ومالقى ريما .. راح الغرفه ولقاها منسدحه على السرير وتصيح .. طالعها بحزن وقرب منها .. 


سلمان: ريما .. 


ريما ما ردت عليه وتمت تصيح بصمت .. 


سلمان قرب منها وباسها على راسها: ابوي انتي ..


ريما: انا زعلانه منك ..


سلمان: عمري انتي ليش زعلانه ؟


ريما رفعت راسها: ليش تهاوشني ..


سلمان مبتسم: انا آسف .. ماهاوشج مره ثانيه ..


ريما وسط دموعها: بابا لا تتأسف .. انت حبيبي .. وما عندي غيرك ..


ريما حضنت سلمان بحنان وصاحت .. سلمان استغرب منها .. حضنها وخنقته العبره على كلام بنته وصياحها 


سلمان: حبيبتي ريما .. 


ريما: انا آسفه عشان دزيتك ..


سلمان مبتسم والدموع بعيونه: انتي سوي فيني اللي تبينه .. 


ريما حضنت سلمان وتمت ساكته .. سلمان حس ان صياح بنته اكبر من موضوع انها تروح بيت الجوهره .. 


سلمان: يلا بابا قومي اوديج .. 


ريما: لا خلاص خل نروح الساعه 12 ..


سلمان باسها: فديت قلبج انتي .. الحين اوديج يا اغلى بنت في حياتي .. 


ريما مبتسمه: زين ..


سلمان ابتسم لها: يلا حياتي قومي بدلي ملابسج انا انتظرج فالسياره ..


ريما: زين ..


طلع سلمان من الغرفه وقلبه معوره على بنته .. اما ريما كانت حزينه .. لبست وراحت بسرعه عند ابوها .. توجهوا لبيت الجوهره .. طول الدرب ريما كانت هاديه ولا تكلمت .. وسلمان احتار من هدوئها .. وصلوا بيت الجوهره .. نزلوا وسلموا على الجوهره .. 


سلمان بهمس: صرفي ريما .. 


الجوهره عقدت حواجبها: ها .. زين زين .. 


سلمان: ابي اقولج شي ..


الجوهره هزت راسها وابتسمت لخالها .. 


الجوهره: ريما حبيبتي روحي قعدي عند لولو شوي .. 


ريما: زين .. 


طلعت ريما من الصاله .. الجوهره سحبت سلمان وقعدته على الكرسي ..


الجوهره: شصاير يا خالي ؟ 
...................



سلمان: ريما فيها شي ؟ 


الجوهره بخوف: بسم الله عليها .. شفيها ؟


سلمان قالها سالفة دلع ريما فالبدايه .. 


سلمان: بس مستغرب من صياحها .. حسيتها تصيح بحزن .. فيها شي البنت انا متأكد ..


الجوهره: فديت قلبها .. انت قايل لها شي من قبل ؟


سلمان: لا بالعكس .. ولا لاحظت عليها شي .. حتى استغربت من صياحها .. عمرها ما صاحت عشان تاخذ شي 


الجوهره: يمكن شلت في خاطرها من يوسف لانه دوم يلعوزها ؟


سلمان: لا مستحيل .. ماتدرين شكثر تحب يوسف .. وتشتاق لسوالفه .. لدرجة انها تقعده من النوم بس عشان يتنقشر فيها ويبتدي هواشهم كل يوم .. 


الجوهره: ههههه .. حليلهم ..


سلمان: كلميها شوفي وش في خاطرها ؟.. 


الجوهره: ان شاءالله ولا يهمك يا خالي ..


سلمان: عورت قلبي وهي تصيح اليوم .. استغربت صياحها ..


الجوهره: ولا يهمك يا خالي .. باقعد معاها وبشوف وش اللي مكدرها .. 


سلمان: بارك الله فيج .. الا بسألج .. 


الجوهره: هلا ..


سلمان: متى بتروحون الفندق ؟ 


الجوهره: الساعه 2 تقريبا ..


سلمان: من بيوديكم ؟


الجوهره: ابراهيم بيوديني .. 


سلمان: انا بوديكم كلكم .. انتي واختج وريما ..


الجوهره: زين مو مشكله .. 


سلمان: لي كشخت ريما اتصلي لي عشان اجي اشوفها .. ابي اصورها واطرش صورها حق خالتها ..


الجوهره: من عيوني يا خالي .. 


سلمان مبتسم: تسلم لي عيونج .. زين انا بروح الحين ..


الجوهره: وين خالي اقعد تغدى معانا ..


سلمان: لا بروح اشوف يوسف .. وبشوف ترتيبات عرس الريايل .. 


الجوهره: باتصل بيوسف اشوف وينه وبقوله يجي يتغدى معانا .. 


سلمان: يا بنت الحلال ماله داعي ..


الجوهره: عاد خالي تغدوا عندي .. ابراهيم يطلع من الشغل الساعه 1 ونص .. مو متأخر ..


سلمان: زين بروح اخلص كم شغله وبمركم الساعه 12 ونص ..


الجوهره: ان شاءالله .. 


سلم سلمان على الجوهره وطلع .. الجوهره احتارت من كلام خالها عن بنته .. راحت لها الغرفه ولقتها تلاعب لولو قربت منها الجوهره وحضنتها بحنان ..


الجوهره: تحبين اليهال ؟


ريما مبتسمه: اي احبهم .. 


الجوهره: لما تكبرين ان شاءالله .. بتتزوجين وبتجيبين عيال حلوين مثلج .. 


ريما ابتسمت بخجل .. 


الجوهره: شبتسمين بنتج ؟


ريما حطت صبعها في حاجها: مممممم .. بسميها هنادي ..


الجوهره مبتسمه: حلو هنادي .. و ولدج شبتسمينه ؟


ريما: ولدي بسميه سلمان نفس بابا .. لاني احب بابا وايد .. هو اكثر واحد احبه فالعالم كله ..


الجوهره حضنتها: فديت قلبج .. الله يخلي لج بابا قولي آمين ..


ريما: آمين .. 


الجوهره: ريما عيونج حزينه ليش ؟.. 


ريما ما فهمت شو تقصد الجوهره .. 


ريما: ها .. عيوني حزينه!! شلون ؟


الجوهره: يعني انتي زعلانه ومبين من عيونج .. 


ريما نزلت راسها: لا مافيني شي .. زين شلون عرفتي اني زعلانه ؟


الجوهره: لان عيونج حزينه .. و صوتج بعد ..


ريما بتوتر: لا مافيني شي .. زين انا بروح اشرب ماي .. امتلت عيون ريما بالدموع .. وكانت تحاول تخبي دموعها .. صدت عن الجوهره وراحت عند الباب بسرعه ..


الجوهره: زين حبيبتي .. انا باخذ لولو وبنجي الصاله ..


ريما: زين ..


طلعت ريما والجوهره حزنت عليها .. 


الجوهره " فديت قلبها .. شفيها ؟ " .. 


الجوهره شلت لولو وراحت الصاله .. لقت ريما قاعده اطالع التفزيون بهدوء .. قعدت معاها وحاولت انها تتكلم معاها بس ما قدرتتعرف شو سر حزنها .. اتصلت بسلمان وقالت له له اللي صار .. 


الجوهره: انا اشوف انك انت تقعد معاها .. وتتكلم معاها بهدوء .. يمكن ترتاح لك انت اكثر ..


سلمان: المشكله اخاف يكون مأزمها موضوع يخصكم انتوا يالحريم .. شلون برد عليها ولا بتواصل معاها ؟ 


الجوهره: اذا حسيت ان السالفه جي .. نقعد معاها انا وانت وهنود .. 


سلمان: ان شاءالله .. 


الجوهره: حبيت ابلغك يا خالي .. بس لاتتأخر عن الغدا ..


سلمان مبتسم: ان شاءالله .. 


سكر سلمان وهو مب عارف يفكر .. هم بنته ولا هم قلبه .. 


في هالاثناء القلق والتوتر بدوا واضحين على فاطمه اللي الليله ليلتها .. كانت متوتره وماقدرت تسوي شي .. ماكلت ولا شربت شي ..


ام فارس: فطيم يمه شربي حليب عالاقل ..


فاطمه تفرك ايدينها ببعض: لا يمه مالي خاطر .. 


ام فارس: يا بنتي لا تتوترين جي .. 


فاطمه حضنت امها: ماما خايفه ..


ام فارس حضنتها ومسحت على شعرها: فديت قلبج يا ماما .. طولي بالج وريحي اعصابج .. 


فاطمه دفنت راسها بحضن امها وصاحت .. ام فارس مسحت دموع بنتها وتمت تهديها .. دخل عليهم بوفارس


بوفارس: شو فيها دلوعة ابوها .. 


ام فارس: فديت قلبها متوتره ..


بوفارس قرب منها: فطيم ..


فاطمه تمسح دموعها: نعم ..


بوفارس: يبه ليش هالدموع .. اليوم يومج .. انتي الاميره طلباتج كلها اوامر .. الدلع والعز لج انتي فديت قلبج


فاطمه: مابي شي بابا .. 


بوفارس مبتسم: ادري .. بس لا توترين نفسج عاد .. لازم تريحين ويهج وتريحين اعصابج ..


ام فارس: عدل كلام ابوج يالغاليه ..


فاطمه: آآآه .. ان شاءالله ..


بوفارس: قومي شربي شي ..


فاطمه: مابي شي ..


بوفارس: عشان خاطري يبه شربي شي يريح اعصابج ..


فاطمه: ان شاءالله ..


بوفارس: مزنه .. قولي لهم يسون لها بابونج ولا شاي اخضر ..


ام فارس: ان شاءالله ..


طلعت ام فارس من الغرفه .. بوفارس قعد مع فاطمه ..


فاطمه: بابا وين فارس اخوي ؟


بوفارس بحزن: موجود ..


فاطمه بوناسه: والله .. وينه فديته ؟ 


بوفارس: مو فالبيت .. 


فاطمه صاحت: ليش بابا .. 


بوفارس: فطيم واللي يسلمج .. خلينا نفرح ..


فاطمه: شلون نفرح وفارس مب وسطنا ..


بوفارس: بيجي ان شاءالله يوديج الفندق .. 


فاطمه: فديته والله .. 


بوفارس: دقي عليه شوفيه وين ..


فاطمه: ان شاءالله .. 


اتصلت فاطمه بفارس .. 


فارس: فديت العروس انا ..


فاطمه تصيح بصمت: هلا فارس .. 


فارس: شلون النفسيه ؟ ان شاءالله مرتاحه ..


فاطمه: الحمدلله .. فارس انت وين ؟


فارس: انا قريب .. انتي جهزتي ؟


فاطمه: لا للحين ..


فارس: الساعه كم امر عليج ؟


فاطمه: على الاقل الساعه 1 ونص ..


فارس: من عيوني الثنتين .. كم فطيم عندنا ..


فاطمه مبتسمه: فديت روحك يا فارس ..


في هالاثناء دخلت ام فارس ومعاها البابونج .. سمعت آخر جمله قالتها فاطمه ..


ام فارس " هاي فارس فديت روحه .. والله اشتقلت له " .. 


فاطمه لما شافت امها صرفت فارس ..


فاطمه: خلاص بكلمك بعدين ..


فارس: زين يالغاليه ..


سكروا من بعض .. وفارس كان حاس ان امه كانت فالغرفه ..


فارس " فديتج يمه .. وحشتيني واشتقلت لج وايد " .. 
فاطمه قربت من امها وهي مبتسمه .. خذت الكوب من يدها وقعدت على الكرسي جنبها ..
فاطمه: مشكوره ماما .. تسلم يدج ..
ام فارس: الله يسلمج فديت روحج ..
عبدالعزيز وجاسم دخلو عليهم .. بوفارس استقبلهم بشوق ..
بوفارس: هلا والله .. فديت شيوخي انا ..
جاسم مبتسم: هلا يبه .. 
راح صوب ابوه وقعد في حضنه .. بوفارس باسه وحضنه بقوه .. اما عبدالعزيز باس اببوه وامه على روسهم وقعد جنب ابوه ..
بوفارس: فديت قلبك يا بوسعود .. شحالك ؟
عبدالعزيز: طيب والحمدلله .. اعلومكم انتوا ؟ شو اخبار عروستنا ؟
بوفارس: عروستنا تدلع ..
فاطمه حضنت امها وابتسمت .. 
ام فارس: اي والله تدلع بنتي فديتها .. اليوم يومها ..
عبدالعزيز: والله من قلب اليوم يومها .. بعد خوش شي بتشوفه الليله ..
بوفارس وعبدالعزيز طالعوا بعض وابتسموا ..
فاطمه عقددت حواجبها: شي بشوفه ؟ 
ام فارس: عن شو تتكلمون ؟
بوفارس: ولا شي .. بوسعود قوم شوف خواتك عمتك هيا جات ولا للحين ؟
عبدالعزيز وهو قايم: ان شاءالله .. 
طلع عبدالعزيز من الغرفه وترك فاطمه في حيره .. تمت فاطمه مع امها وابوها وجاسم فالغرفه يسولفون .. الساعه 12 طلعت عنهم ام فارس عشان تجهز الغدا للكل .. على الساعه 1 الكل نزل عشان يتغدى .. 
في بيت بومحمد الوضع كان هادي .. بس الريم كانت وايد فرحانه لانها بتشوف فارس اللي وحشها وما شافته من زمان .. 
الريم " فديته والله بشوفه اليوم .. بيكون كاشخ ومتعدل .. لا اصلا طول عمره كاشخ هالولد .. احبه احبه احبه فديت قلبه فارس .. خل اتعدل واتكشخ له " .. دخلت اسماء على الريم ..
اسماء: ريم ..
الريم: نعم حبيبتي ..
اسماء: ايمان بنت عمي محمد متصله وتبيج ..
الريم: زين حبيبتي .. قولي لها الحين بجي ..
اسماء: ان شاءالله ..
طلعت اسماء مع الغرفه والريم لبست روب البيت وطلعت من الغرفه .. 
الريم: هلا ايماني ..
ايمان: اهلا اهلا .. ازيك يا عسل ..
الريم مبتسمه: طيبه .. ازيك انتي ؟
ايمان: والله طيبون ..
الريم: اهم شي الطيبون ..
الريم وايمان: هههههه .. 
ايمان: زين بسألج .. انتي بتجينا الفندق ولا بتمرين بيتنا ونطلع مع بعض ؟
الريم: ممممم .. مادري .. خل اسأل ابوي اول ..
ايمان: زين متى بتردين علي .. لان بعد شوي فارس بيمر يودينا الفندق ..
الريم " فارس فديته": مممممم .. زين نطري شوي عالخط بروح اكلم ابوي ..
ايمان: ماااااااشي ..
الريم: هههههه .. لحظه ..
راحت الريم غرفة ابوها .. طقت الباب ودخلت ..
الريم: يبه ..
بومحمد: هلا يبه ..
الريم قربت منه وباسته على راسه .. 
بومحمد: قولي فديتج ..
الريم: يبه توديني بيت عمي ..
بومحمد: ماتبين اوديج الفندق الساعه 2 ؟
الريم: لا يبه .. بروح مع بنات عمي ..
بومحمد: زين ولا يهمج يالغاليه .. متى ما جهزتي قولي لي ..
الريم مبتسمه: مشكور يبه .. 
بومحمد: حاضرين للحلوين يا حلوه انتي ..
الريم ابتسمت لابوها بخجل و طلعت من الغرفه .. رجعت تكلم ايمان ..
الريم: خلاص ابوي بيجيبني عندكم ..
ايمان: حلو يا حلو ..
الريم: زين الساعه كم اجيكم ؟ 
ايمان: تعالي الحين .. الساعه 1 ونص بيمر فارس .. والحين الساعه 1 ..
الريم: خلاص بجيكم الحين ..
ايمان: تحملي تنسين شي .. جيبي العده كامله ..
الريم: افا عليج .. من امس الشنطه جاهزه .. 
ايمان: يعجبني المشتط ..
الريم: هههههه .. زين خل اروح ابدل عشان اجيكم ..
ايمان: ان شاءالله .. 
سكرت الريم ورجعت غرفة ابوها .. بلغته انها بتجهز عشان يوصلها عندكم .. راحت الغرفه وتجهزت .. ركبت مع ابوها السياره واتجهوا بيت عمها .. اول ما وصلوا فارس كان صاف السياره عند الباب ويتكمل بالتلفون .. بومحمد شاف فارس و وقف عند سيارته .. 
فارس: حياتي لحظه شوي بسلم على عمي ..
مناف: زين حبيبي ..
نزل فارس من السياره .. سلم على عمه ..
فارس: هلا عمي ..
بومحمد: هلا يبه .. 
فارس: شحالك ؟
بومحمد: طيبه .. اعلومك انت ؟
فارس: الحمدلله ..
بومحمد: يقولون مختفي هالايام .. 
فارس مبتسم: لا موجود .. 
بومحمد: ما عدنا نشوفك نفس قبل ..
فارس: شوية اشغال يا عمي ..
بومحمد: يعطيك العافيه يبه ..
فارس: الله يعافيك ..
بومحمد: الحين بتروحون الفندق ؟
فارس: اي .. بس انتظر العرايس يخلصون ..
بومحمد: معطلينا هالحريم ..
فارس و بومحمد: ههههههه .. 
بومحمد: يلا يبه ما عطلك ..
فارس: الله يحفظك يا عمي ..
رجع فارس سيارته و كمل مكالمته مع حبه مناف .. اما الريم انصدمت ان فارس تجاهلها .. 
الريم " ابيه ليش سوا جي السخيف .. مب منه .. من هالتلفون اللي في اذنه " 
بومحمد دخل بيت بوفارس ونزل يسلم على اخوه .. الريم على طول راحت فوق عند البنات .. دخلت وشافت ايمان ومريم وفاطمه كلهم بغرفة ايمان .. 
الريم: اهلا اهلا ..
الكل: هلاااا ..
رحبوا بالريم ترحيب حار وسلموا البنات على بعض .. 
الريم: اخبار النفسيه ؟
فاطمه: توتر ..
مريم: عادي بتتوترين شوي ..
ايمان: كل هاي شوي ..
الريم: الله يعينج .. 
فاطمه: تسلمين حبيبتي .. عقبالج يا اريام .. 
مريم: ان شاءالله نشوفج انتي وايمان عرايس ..
الريم " ان شاءالله يكون زوجي فارس فديته " 
فاطمه: زين خل اتصل لفارس اشوفه وين ..
الريم " فارس في عالم ثاني .. آخ لو تدرين عنه بس .. مع هالتلفون اللي خاطري اكسره " .. 
ايمان: فارس ما يتأخر عن مواعيده ..
فاطمه: هلا فديتك .. انت وين ؟
فارس: هلا .. انا موجود عند الباب ..
فاطمه: من متى ؟
فارس: توني واصل ..
فاطمه: زين الحين بنجهز ..
فارس: اخذوا راحتكم ..
سكرت فاطمه من فارس وطلبت من البنات يجهزون انفسهم .. طلعوا البنات الحوش وما لقوا السياره .. اتصلت فاطمه بفارس مره ثانيه ..
فاطمه: وينك فارس ؟
فارس: انا عند الباب ..
فاطمه: ليش ما دخلت الحوش ؟
فارس: طلعوا لي عند الباب ..
فاطمه " آيه عليك يا فارس " ..
فاطمه: ان شاءالله .. التفت على البنات .. يلا فارس عند الباب ..
ايمان: وليش ما يدخل السياره ؟
فاطمه: مادري عنه .. 
ايمان: يه بعد بيمشينا لين برا ..
مريم وفاطمه التفتوا على بعض .. طالعوا بعض بحزن ومشوا .. الريم انتبهت لنظرتهم وحست ان في شي ..
الريم " شو سالفة هالنظرات ؟ وشو سالفة فارس حبيبي ؟ " 
طلعوا البنات عند الباب .. فارس اول ما شافهم نزل خذ الشنط من عندهم ..
فارس: شدعوه شنط .. مسافرين ..
فاطمه: هههههه .. لا بس كل اغراضنا في هالشنط ..
فارس: حلاه عليكم ..
مريم: وحشتني فارس ..
فارس مبتسم: فديت قلبج انتي ..
ايمان: ما وحشتك انا ؟
فارس رفع حاجب: الحمدلله والشكر ..
الكل: هههههه ..
الريم طالعت فارس .. وفارس ما عطاها اي اهتمام .. ولاحتى كلمها .. الريم حز في نفسها بس ما كان بيدها تسوي شي .. ركبوا البنات السياره ( الرنج الاسود ) .. فاطمه قعدت جدام ومريم وراها وايمان جنب مريم .. اما الريم فقعدت ورا فارس .. فارس حط الشنط بالصندوق وركب السياره .. اول ما ركب عدل المرايه اللي جدامه .. تلاقت عيونه بعيون الريم اللي كانت شوي وتنفجر من الصياح .. 
فارس: شو اخبارج بنت عمي ؟
الريم نزلت راسها: الحمدلله .. " زين بعد تكرمت وسألت " .. 
فارس: ما نسيتوا شي ؟ احرك ..
فاطمه: لا ما نسينا شي ..
فارس: توكلنا ..
طلعوا من صوب بيتهم متجهين للفندق .. الريم كانت طول الوقت ساكته .. اما ايمان شلت السياره بالسوالف .. فاطمه كانت مبسوطه على السوالف وخف توترها شوي .. رن جوال فارس وكانت الرنه ( عالي مستواه ) .. فارس طالع التلفون وكتم الرنه .. 
ايمان: ليش ماترد ؟
فارس: ليش اللقافه ..
ايمان: انا اقول رد مب زين عليك .. ولا خايف على فواتيرهم ..
مريم: شدعوه فارس .. رد ..
فاطمه طالعت الريم من المرايه .. وحاولت انها تغير الموضوع .. لانها تعرف شنو فارس بالنسبه للريم .. 
فاطمه: فارس ..
فارس: عيونه انتي .. تدللي ..
فاطمه مبتسمه: فديت روحك والله .. خل نمر نشرب عصير قبل ما نروح الفندق ..
فارس: عيوني لج .. اليوم يومج يا عروسه .. طلباتج اوامر ..
ايمان: بس اليوم يومها .. طول السنه طلباتها اوامر .. جات على اليوم يعني ..
مريم: هههههه .. ايماني شو فيج تغارين ..
فارس: من زمان تغار ..
الكل: هههههه .. 
طبعا الكل ضحك الا الريم اللي كانت فعالم ثاني ..اتفقوا انهم يروحون ياخذون عصير .. رن جوال فارس مره ثانيه وبنفس الرنه .. فارس اضطر انه يرد .. 
فارس: مرحبا ..
مناف بشوق: وحشتني حبيبي ..
فارس تغير ويهه: اهلين ..
مناف: حد عندك ؟
فارس: اي ..
مناف انحرجت: آسفه فديتك ..
فارس: مو مشكله ..
مناف: كلمني لي فضيت ..
فارس: ان شاءالله ..
مناف: مع السلامه ..
فارس: سلام ..
انتبهوا البنات ان فارس ويهه تغير .. والريم كانت خلاص على وشك انها تصرخ وتنفجر من الصياح .. تموا ساكتين لين وصلوا محل الكوكتيل .. 
فارس: يلا كل واحد يقولي طلبه ..
ايمان: انا ابي عصير الحب ..
الكل: ههههههه .. الا الريم اللي فضلت الصمت ..
فارس مكشر: هههههه .. تستخفين دمج الشيخه ؟
ايمان: اي ..
فارس: زين يلا قولوا شو تبون ؟
فاطمه: انا ابي كوكتيل ..
مريم: انا باخذ فروله ..
فارس مبتسم: اموت فالفراوله .. 
مريم ابتسمت بخجل ..
ايمان: الله على هالكلام الحلو ..
فارس: خلصينا انتي ولا مب طالب لج شي ..
ايمان: زين زين .. مممممم ابي عصير كوكتيل نفس فطيم ..
فارس: حاضرين .. 
سكتوا كلهم بدون سبب .. 
فارس: ممممم .. الريم شو تشربين ؟
الريم بحده: مابي شي ..
فارس " شفيها ذي ؟": ما يصير كلهم طلبوا الا انتي ..
الريم: مب عطشانه ..
فارس" تسوي لها حركات هالياهل" 
فاطمه: شدعوه اريام ..
ايمان: اريامووو ترا فرصه .. 
فاطمه: ههههههه .. ليش .
ايمان: قولي لي متى طلع من فارس شي .. خل نستغله ..
الكل: ههههههه 
فارس: هههههه .. الحين انا متى طلع مني شي .. زين اوريج يا ايمانووو
فاطمه: ها اريام شو تشربين ؟
الريم: والله مابي شي ..
فاطمه كانت توها بتتكلم .. وقاطعها فارس ..
فارس: على راحتج .. 
نزل من السياره راح يطلب لهم .. فاطمه استغربت من حركة فارس .. 
فاطمه " شو سالفة فارس والريم ؟ " .. 
رجع فارس السياره وجاب معاه العصاير .. طلعهم من الكيس وتم يوزع عليهم .. 
فارس: هالكوكتيل حق شيخة كل البنات فطومه ..
فاطمه ابتسمت بعذوبه: مشكور فديتك ..
فارس: والفراوله للفراوله مرايم ..
مريم مبتسمه: فديت روحك اخوي ..
فارس: وهاي حق ام كشه .. اقصد اختي الصغيره ايمان ..
ايمان: ووووي .. لاتعيب على كشتي .. بتشوفها الليله ..
فارس: ياخوفي تخرعين الناس بس ..
الكل: هههههههه
الريم " ليش تعذبني يا فارس ليش ؟ " .. 
اتجهوا للفندق والكل كان مبسوط .. كانوا يسولفون ويضحكون الا الريم اللي كانت حزينه .. وصلوا الفندق وراحوا الغرفه .. رتبوا اغراضهم وكان فارس معاهم .. 
فارس: زين خواتي تحتاجون شي ؟
مريم: لا فديت روحك .. ما قصرت ..
فارس: هالله هالله بعروستنا الغاليه ..
فاطمه ابتسمت ..
مريم: فديتها عروستنا فعيونا ..
فارس: بارك الله فيكم .. زين انا ماشي .. 
فاطمه: الله وياك فديتك ..
فارس: كلمت جسوم و سلطانو والحين بيجونكم ..
فاطمه: زين فديتك ..
فارس: سلام ..
البنات: مع السلامه ..
طلع فارس وهو مبسوط على خواته وفرحان لفرحتهم ..
فارس " آآه متى بس اجيب مناف الفندق عشان تتكشخ وتدخل القاعه وهي عروس وبالفستان الابيض .. متى بس متى ؟ " .. 
وهو يمشي كان مندمج ويرسل مسج .. خبط في واحد وطاح تلفونه على الارض .. كان هالشخص الدكتور حامد .. نزل ورفع تلفون فارس من على الارض .. مد يده وابتسم ..
حامد: اسمحلي ..
فارس مبتسم: ولا يهمك .. 
تموا يطالعون بعض فتره ومشوا عن بعض ..
فارس شغل تلفونه واتصل بمناف وهو طالع من الفندق .. اما الدكتور حامد راح الكوفي شوب اللي فالللوبي .. 


فارس: يا قلبه ..
مناف: حياتي ..
فارس: شو اخبارج ؟
مناف: طيبه .. آسفه ما كنت ادري ان حد معاك ..
فارس: لا تشلين هم عادي ..
مناف: شسويت ؟
فارس: ولا شي .. خلصت لي كم شغله مع الاهل وطالع الحين ..
مناف: يعطيك العافيه ..
فارس مبتسم: الله يعافيج حياتي .. زين بسألج ..
مناف: هلا ..
فارس: الساعه كم اطرش لج السايق اليوم ؟
مناف: مممممم .. يعني على الساعه 8 ونص ..
فارس: صار حبيبتي ولا يهمج ..
مناف مبتسمه: ماتقصر حبيبي ..
فارس: احنا تحت أمرج ..
مناف انحرجت وماردت ..
فارس: زين ما يصير اشوفج وانتي كاشخه ؟
مناف بدلع: لا مايصير ..
فارس: افااا .. ليش عاد ؟
مناف: بس .. بعدين اي كشخه بكشخها .. اصلا ما راح اشل عبايتي ..
فارس عقد حواجبه: ليش زين ؟
مناف: لا ويمكن اخلي الشيله على كتفي .. 
فارس: فديت روحج دام انتي كاشخه لا تخلين عليج العبايه ..
مناف:لا ..
فارس: فديت قلبج انتي .. دام قلتي لأ .. يعني لأ .. مانقدر نقدر نقولج شي يالاميره ..
مناف انحرجت من كلام فارس: فديت روحك يا فارس .. 
فارس: آآآه يا مناف .. قلبي يتقطع على كل لحظه انا بعيد فيها عنج .. 
مناف سكتت وماردت على فارس .. تموا يسولفون على التلفون وفارس كان رايح بيت عمه عند محمد .. استأذن من مناف ونزل بيت عمه .. تقابل مع محمد في الحوش ..
فارس: حمودي ..
محمد التفت عليه: يا قلبي انته يا فروسي ..
فارس: وحشتني موت يا قلبي ..
محمد: آآيه عليك يالحب .. والله انت وحشتني اكثر ..
فارس: فديتنا وايد وحشنا بعض ..
محمد: جدا جدا .. 
فارس ضرب محمد على كتفه: شو اخبارك يالحبيب ؟
محمد طالع فارس بغضب: بخير يالحبيب .. ولا تمد يدك على اللي اكبر منك ..
فارس ضرب محمد مره ثانيه: فديت اللي اكبر مني والله .. 
محمد عصب: قلنا لا تمد يدك على اللي اكبر منك ..
فارس طوق رقبة محمد بقوه: اموووت فالدلوع ..
محمد دز فارس: انا دلوع .. سود الله ويك ..
فارس ومحمد: ههههههه ...
محمد: آآه يا فروس .. بتوحشتني 
فارس: حمودي ليش تقول جي ؟
محمد بتوتر: مادري ..
فارس: حمود انت حاس بشي ؟
محمد مبتسم: لا ولا شي .. " خايف عليك يا فروس " ..
فارس: زين قوم نروح القهوه شوي ..
محمد: شهالمزاج اللي عليك ..
فارس: هههههه .. خاطري اشيش
محمد: فديت مزاج يالفارس ..
فارس: قصدك فارس الفارس ..
محمد وفارس: هههههه ..
محمد: شو رايك نروح نشيش في قهوة الفندق مب احسن ..
فارس: توني راجع من هناك .. لو ادري كان قلت لك تجيني ..
محمد: يا حبيبي انا ودي اركب الرنج الاسود يا راعي الرنج الاسود ..
فارس: الرنج الاسود وراعيه تحت امرك يالغالي .. انت تمووووون
محمد: اموووون ..
طلعوا من بيت بومحمد متجهين للفندق ..



في هالاثناء سلمان كان منزل بنات اخته الفندق ..
الجوهره: خالي عطني شنطة لولو الله يخليك ..
سلمان خذ الشنطه ومد يده للجوهره: تفضلي يبه ..
الجوهره: تسلم خالي .. هنوده فديتج سوي حليب ..
هنادي مبتسمه: ان شاءالله .. 
سلمان: عطيني لولو شوي ..
الجوهره ابتسمت لسلمان وعطته لولو .. شلها سلمان وتم يلاعبها ويبوسها .. 
هنادي: جوجو اخذي الحليب خل اخذ هالنتفه من خالي ..
الجوهره: زين شرايج انتي تعطينها الحليب ..
هنادي: وانتي ام عالفاضي ..
الجوهره: وانتي خاله عالفاضي ..
الكل: هههههه ..
الجوهره: بروح عند فطيم وعدتها اني اول ما وصل الفندق امرها .. 
هنادي: زين فديتج .. 
الجوهره: خالي توصلني غرفتهم ؟
سلمان قلبه كان يدق بسرعه من سمع اسم فاطمه .. 
سلمان: ان شاءالله ..
ريما ركضت عند ابوها وحضنته .. سلمان شلها وباسها على جبهتها .. 
ريما: بروح معاك بابا ..
سلمان: فديت قلبج انتي ..
الجوهره: يلا خالي ..
طلعوا الجوهره وسلمان وريما اللي كان شايلها سلمان .. توجهوا صوب غرفة البنات .. طقت الجوهره الباب وطلعت لهم فاطمه .. اول من شافها سلمان .. تلاقت عيونه بعيون فاطمه اللي استحي ورجعت ورا الباب .. سلمان انحرج و مشى بعيد عن الباب .. 
سلمان: انا بروح تحت مع ريما .. لو بغيتوا شي اتصلوا ..
الجوهره: ان شاءالله خالي ..
دخلت الغرفه عند البنات وسلمات عليهم .. اما سلمان نزل مع ريما اللوبي .. قعد على الكرسي وطلب له قهوه 
سلمان: تبين ايس كريم بابا ؟
ريمان: لا ..
قامت من كرسيها وقعدت في حضن سلمان وحطت راسها على صدره .. سلمان حضنها وقلبه معوره عليها .. صرف الشخص اللي كان ياخذ الطلب ..
سلمان: can you come after 5 minuets?
الجرسون: ok Sir 
سلمان: حياتي ..
ريما: نعم ..
سلمان: من زعلج بابا ؟
ريما: ولاحد ..
سلمان مسك راسها: طالعيني بابا ..
ريما حطت عينها بعيون ابوها .. امتلت عيونها بالدموع .. نزلت راسها وحضنت سلمان وصاحت .. سلمان ماقدر يستحمل الموقف .. حضنها بقوه وتم يهديها ..
سلمان: حياتي انتي شفيج ؟
ريما وسط دموعها: بابا ..
سلمان: ابوي انتي ..
ريما: ليش ماما ماتت ؟
سلمان انصدم بكلام بنته .. انربط لسانه وحس انه مب قادر يتكلم .. ريما كانت تصيح بحضن ابوها وتنتظر اجابته سلمان خذ نفس عميق وتكلم ..
سلمان: حبيبتي ريما .. كلنا بنموت بس مانعرف متى ..
ريما: بس ليش ماما ماتت ؟ انا ماعندي ام ..
سلمان: بس عندج عميمه جوجو .. وهنادي ..
ريما: بس هم مب امي .. انا ماما كلش ما شفتها ..
سلمان كان متوتر ومب عارف يرد عليها ..
سلمان: حياتي ليش تذكرتي ماما الحين ؟
ريما تمت تفرك اصابعها ببعض: لان وحشتني خالو مها .. كانت مثل ماما وهي تشبهها وايد ..
سلما حضنها: ان شاءالله فالصيف بوديج تزورينها ..
ريما ابتسمت وهي تمسح دموعها: والله بابا بتوديني لها ؟
سلمان: بأذن الله .. 
سلمان مسح دموع ريما وباسها .. 
سلمان: حياتي لاتزعلين نفسج اليوم .. 
ريما: زين بابا ..
سلمان: اليوم بشوف بنتي الحلوه ريما لابسه فستانها البنفسجي وطالعه مثل العروسه .. وبتسوي شعرها الحلو وبتحط فيه ورود صغيره .. وبتلبس جوتي ابيض حلو .. وبتمسك شنطتها البيضه الحلوه .. يعني بنتي بتصير انيقه اليوم .. 
ريما مبتسمه: وانا بحط العطر اللي انت تحبه ..
سلمان: اي عطر ؟
ريما: العطر الصغير اللي انت تحبه ودوم تحطه ..
سلمان: عاد دهن العود هاي لازم تحطينه يا قلبي ..
ريما: بابا ابيك انت توصلني القاعه زين ..
سلمان: من عيوني الثنتين .. انتي الاميره الجميله .. وانا الفارس اللي احبج ..
ريما: وانا بعد احبك بابا ..
حضنت ابوها بوناسه .. ابوها اللي خفف عنها حزنها .. 
سلمان " الله لا يحرمني منج يا ريما .. ان شاءالله ادخلج عروس يا رب " .. 
سلمان: زين شاطلب لج الحين ؟
ريما: ابي ايس كريم فراوله ..
سلمان مبتسم: فديتج يالفراوله انتي ..
طلب سلمان لبنته الايس كريم وتم يسولف معاها ..
سلمان: حياتي ريما ..
ريما وهي تاكل الايس كريم: نعم بابا ..
سلمان: بعد ما تلبسين وتسوين شعرج .. اتصلي لي عشان نروح نتصور انا وانتي ..
ريما بوناسه: ياااااي .. 
سلمان: فديت هالضحكه والله .. 
فارس و محمد دخلوا اللوبي حق الفندق وشافوا سلمان وبنته ..
فارس: والله هالانسان احبه ..
محمد: ما شاءالله عليه .. تحسه يعوض بنته عن كل اللي فات ..
فارس: اي والله .. حنون ويموت فيها .. بس احسه وحداني ..
محمد بعبط: لا وحداوي ..
فارس: يا خفة دمك بس ..
محمد: ههاااااي .. 
قربوا من سلمان سلموا عليه وقعدوا معاه ..
سلمان: هلا والله ..
فارس: شحالك بوخليفه ؟
سلمان: طيب الله يسلمك ..
محمد: اعلومك ؟
سلمان: عايشين ..
فارس: شو اخبار معرسنا ؟
سلمان "فديت فاطمه والله" : طيب الحمدلله ..
قعدوا الشباب مع بعض وتقهوا .. طلبوا لهم شيشه .. سلمان استأذن عشان يودي ريما الغرفه فوق ويرجع لهم 
ريما: بابا ..
سلمان: ابوي انتي ..
ريما: لا تتأخر ..
سلمان مسح على راسها: من عيوني .. 
طق الباب على البنات وطلعت له هنادي .. 
هنادي: هلا خالي حياك ..
سلمان: لا بروح عند الشباب تحت ..
هنادي: على راحتك ..
سلمان: اول ما تجهزا بنتي اتصلي لي ..
هنادي مبتسمه: ان شاءالله ..
سلمان ترك بنته مع البنات ونزل عند الشباب يتقهوى ويشيش معاهم .. فاضل وعلي وعلبدالعزيز ويوسف كانوا متجمعين كلهم في الحلاق .. 
فاضل: تصدقون اني جوعان ؟
علي: توك متغدي ..
فاضل: ضاربني جوع مب طبيعي ..
يوسف: اكيد تحب ..
علي: فاضل يحب .. هممممم
عبدالعزيز: تحس ما يركب عليه 
علي: كلش ..
الكل: هههاااااااي ..
فاضل: حلوه منكم .. 
يوسف: ندري زين ..
عبدالعزيز: زين عازمكم على كرك ..
الشباب: ايوووووووه .. 
علي: احلى شي ..
يوسف: والله انك عجيب يو بوسعود ..
عبدالعزيز: احم احم ..
يوسف: اقول .. لا تكثر واطلب لنا ..
الكل: ههههههه 

تموا الشباب يسولفون ويستعبطون فالحلاق .. كانت الساعه 5 لما طلعوا من الحلاق وراح كل منهم بيته عشان يكشخ للعرس .. في هالاثناء سلمان راح البيت خذ له شور وغير ملابسه ورتب نفسه ورجع الفندق عشان ياخذ بنته ويروحون يتصورون .. اول ما شاف بنته طالعه من باب الفندق طالعها بانبهار ونزل لها .. ريما كانت تجنن بالفستان البنفسجي .. ركضت وحضنت سلمان ..
سلمان: يا ربي شهالجمال .. ان شاءالله ازفج عروس قولي آمين ..
ريما ابتسمت لابوها وهي مب فاهمه كلامه .. 
سلمان: الله يحفظ بنتي الحلوه ..
ريما مسكت يد ابوها و مشت معاه لين السياره .. ركبوا السياره واتجهوا لمحل التصوير .. خذوا لهم لقطات حلوه .. لقطات عبرت عن حنان سلمان لبنته ورقة قلبه .. بعد ما خلصوا رجعوا الفندق وسلمان دخل ريما لين القاعه مثل ما طلبت منه .. استقبلتها هنادي وسلمت على خالها .. راح سلمان عرس الريايل لانه بدى .. 
مناف كانت واقفه جدام المرايه واطالع نفسها مبتسمه ..
مناف " متى يا فارس انا وانت ؟ " 
دخلت عليها امها وابتسمت لها بحنان ..
ام مناف: ان شاءالله اشوفج عروس يا مناف ..
مناف نزلت راسها بأحراج .. قربت من امها وباستها على راسها ..
ام مناف: الله يحفظج يا مناف .. ما عليج زود يا بنتي ..
مناف: فديت قلبج يمه ..
ام مناف: ترا الريال مر على اخوانج الساعه 6 ونص وراحوا ..
مناف"فديت قلبه فارس": زين يمه السايق بيكون موجود الساعه 8 ونص عند الباب ..
ام مناف: انا جاهزه اي وقت .. 
مناف: فديت روحج يالغاليه ..
ام مناف مبتسمه: عمري انتي والله .. زين مناف يمه ليش ما تحطين كحل ؟
مناف: مممممم .. لا احس شكلي بيطلع مب حلو ..
ام مناف: الا بتطلعين قمر وانتي قمر ..
مناف منحرجه: يمه عاد ..
ام مناف: هههههه .. يمه حطي كحل .. انتي رموشج خفيفه .. حطي كحل خل تحلى عيونج بالسواد ..
مناف مبتسمه: بس يمه ماعرف احط الكحل ؟
ام مناف: تعالي فديت قلبج انا بحط لج .. جيبي المرود من غرفتي ..
مناف: ان شاءالله ..
جابت مناف المرود .. ام مناف كحلت عيون بنتها اللي طلعت حلوه بسواد الحكل .. 
ام مناف: مناف يمه فتحي شعرج ..
مناف: يمه استحي ..
ام مناف: وليش تستحين .. عرس حريم مافيه ريايل ..
مناف بدلع: لا يمه ..
ام مناف: فديت قلبج انا .. يمه فتحي شعرج احلى .. وبعدين انتي من اسبوعين قاصته ويجنن .. واصل لين كتوفج شحلاته ..
مناف: زين .. 
ام مناف تمت اطالع بنتها بانبهار: الله يحفظج ويحمج يا مناف .. يعلني اشوفج عروس قبل ما تغمض عيوني
مناف حضنت امها: عسى عمرج طويل يالغاليه ..
ام مناف: عمري انتي والله ..
مناف حطت راسها بحضن امها باست يد امها وتمت ماسكتها .. ام مناف كانت تلعب بشعر مناف وتتفكر بجمالها .. تموا على هالحال فتره ..
ام مناف: الساعه كم الحين فديتج ؟
مناف: الساعه 7 ونص يمه ..
ام مناف: قومي لبسي يمه .. 
مناف: ان شاءالله ..
قامت من حضن امها وحطت يدها على راسها ..
ام مناف: شوفي شعرج شزينه .. شحلاته القصير عليج ..
مناف: والله ..
ام مناف: اي والله يمه .. مظهر ويهج فديت ويهج ..
مناف حضنت امها وباستها على راسها .. ام مناف طلعت من غرفة بنتها وراحت تلبس .. مناف لبست تنوره سوده وبادي وردي ناعم .. كانت بسيطه بملابسها .. لبست العبايه اللي جابها لها فارس .. رتبت نفسها وانتظرت امها .. كانت الساعه 8 بالضبط .. والسايق كانت عند الباب .. اتصل فارس بمناف يتطمن عليها ..
فارس: حياته ..
مناف بهمس: عمري انته ..
فارس: فديت قلبج والله .. جهزتي ؟
مناف: اي ..
فارس: اموت واشوفج بكشختج ..
مناف باحراج: فديت روحك .. تعال بسألك ؟
فارس: سأليني يا قلبه ..
مناف: انت وين مودي اخواني ؟
فارس: عرس واحد من الشباب .. 
مناف: اهاا .. زين انا بسكر امي جات ..
فارس: طمنيني عليج حبيبتي ..
مناف: ان شاءالله ..
سكرت من فارس قبل ما تجي صوبها امها ..
ام مناف مبتسمه: فديت جمالج يا مناف ..
مناف انحرجت ونزلت راسها ..
ام مناف: وصل السايق ؟
مناف: اي يمه ..
ام مناف: زين فديتج قومي نروح ..
مناف: ان شاءالله ..
ام مناف: يمه مناف .. تغطي فالسياره .. مابي يشوفج السايق وانتي متعدله ..
مناف: ان شاءالله يمه ..
طلعوا من البيت وركبوا السياره متجهين للفندق .. 
اول من نزل القاعه الحريم الكبار .. ام فارس وام محمد وهيا من طرف بيت بوفارس .. اما من طرف بيت يوسف فكانت هنادي مع ام فارس تستقبل الضيوف .. انضمت لهم الجوهره ومريم والريم .. ايمان كانت تساعد فاطمه وتساندها .. مناف وامها وصلوا القاعه على الساعه 9 وربع تقريبا .. دخلوا وكانوا يسمعون صوت الاغاني من صوب بوابة الدخول للقاعه .. دخلوا متجهين للقاعه مناف نزلت شيلتها وامها تمت ترتب شعرها لها .. وصلوا وكانت ام فارس وهنادي والباقي في استقبالهم .. مناف طاحت عيونها على ام فارس .. وتم قلبها يدق مع كل خطوه تقرب فيها ناحيتها .. حست ان ريولها ما تشلها من التوتر والخوف .. ام مناف سلمت على ام فارس و ام محمد وهنادي والباقي .. اول ما شافت مريم اللي حضنتها و سلمت عليها بحراره ..
مريم: هلا والله ..
ام مناف: هلا وغلا يمه .. مبروكين والفال حق الباقي ان شاءالله ..
مريم: الله يبارك فيج يمه .. والفال حق مناف .. وان شاءالله نحضر عرسها يارب ..
ام مناف: اللهم آمين ..
مريم: وين مناف يمه ؟
ام مناف: وراي فديت قلبج ..
سلمت ام مناف على الريم اللي كانت تناظرها بخوف .. 
مناف قربت من ام فارس وحست انها بتصيح .. حست بخوف من ناحيتها .. ام فارس كانت شوف مناف بانبهار ..
ام فارس " ماشاءالله عليها .. تبارك الرحمن " ..
مريم راحت صوب مناف اللي كانت توها بتمد يدها تسلم على ام فارس ..
مريم: هلا وغلا مناف ..
مناف شافت مريم وتنفست بمعمق .. حست براح لما شافت مريم .. 
مناف: هلا حبيبتي .. الف مبروك ..
مريم: الله يبارك فيج .. والفال لج ..
مناف ابتسمت بخجل: الله يسلمج ..
مريم التفت على امها: يمه هاذي مناف ..
ام فارس مبتسمه: هلا يمه ..
مناف ترجف: اهلين .. الف مبروك ..
ام فارس: الله يبارك فيج يمه .. والفال لج ..
مناف ابتسمت: الله يسلمج ..
كناف كملت دربها صوب ام محمد والجوهره وسلمت عليهم .. لما قربت من الريم اللي كانت نتاظرها بنفس النظرات لما كانوا فالكوفي شوب .. 
مناف: مبروكين ..
الريم: الله يبارك فيج ..
مريم سحبت مناف وراحت صوب ام مناف اللي قعدت على الطاوله تنتظر بنتها .. قعدوا ثنتينهم عند ام مناف وخذوا اخبار بعض ..
الجوهره: هنود ..
هنادي مبتسمه: هلا ..
الجوهره: شفتي صديقة مريم اللي توها داخله ..
هنادي: اي شفيها ؟
الجوهره: جميله ماشاءالله عليها ..
هنادي: اي والله .. حلوه 
الجوهره: شرايج نخطبها حق خالي ؟
هنادي: والله ليش لأ .. خل نسأل عنها مريم ..
الجوهره: شكلها حبوبه وطيبه ..
هنادي: اي والله ..
الجوهره: وين ريما ؟
هنادي: مع اسماء ..
الجوهره: زين انتبهي عليها .. انا بروح اسلم اقعد مع صديقاتي وبرجع ..
هنادي: ان شاءالله ..
ايمان كانت تساعد فاطمه بوضع اللمسات الاخيره لها .. 
فاطمه زفرت: آآآه .. 
ايمان مبتسمه: ول عليج .. ريلاكس ياختي ..
فاطمه: ويني و وين الريلاكس ..
ايمان بعبط: ازمه وتعدي ..
فاطمه: هههههه .. والله يا ايمانو لو انتي مب معاي الحين كنت بصيح .. فديت قلبج ..
ايمان بلعت ريقها: يعني الليله انتي بعد مب راقده فالبيت ؟
فاطمه: فديت قلبج ايمانو .. 
ايمان: آيه عليكم يا خواتي .. خطفوكم هالريايل اللي مسمينهم معاريس ..
فاطمه وايمان: ههههههه ..
فاطمه: والله بفتقد خفة دمج يا ام كشه ..
ايمان: من بيقولي ام كشه .. شلون بستحمل فارس وعزوز والجسمي ؟ آآه بروحي وسطهم .. 
فاطمه: هههههه .. والله انج سوالف .. بس افا عليج كل يوم بنمركم بنغثكم ..
ايمان: عاد هني السالفه ..
فاطمه: اي سالفه ؟
ايمان: مغثتكم كل يوم ..
فاطمه ضربت ايمان على كتفها: هههههه .. يالبايخه ..
فاطمه وايمان حضنوا بعض وتموا ساكتين فتره .. دخلت عليهم عمتهم هيا ..
هيا: يلا انتي وياها .. لاحقين على الاحضان ..
فاطمه: ابيه بيخترب المكياج ..
هيا: لا دخيلج الا المكياج ..
ايمان: لا ما خترب فديتج ..
فاطمه: اول مره ادري انج حنونه ايماني ..
ايمان ابتسمت بخجل ..
هيا: هييييييي انتي وياها .. بلا افلام يلا خلصونا .. صارت الساعه 10 .. 
ايمان: هههههه .. زين يلا نلبس فطيم ..
هيا: يلا فارس و ابوج بيجون .. ايمان فديت قلبج اخذي تلفوني واتصلي شوفي وينهم .. 
ايمان: ان شاءالله .. 
اتصلت ايمان بفارس اللي كان واقف عند باب الغرفه ينتظر ابوه .. رد على ايمان ..



فارس: هلا عميمه ..


ايمان: احم احم ..


فارس: ووووع 


ايمان: همممم .. زين مني تكرمت واتصلت لك بعد ..


فارس بشماته: ههاااااي .. يبه قومي لقطي ويهج بس ..


ايمان: عادي ما يأثر في نفسيتي ..


فارس: زين خلصتوا ؟


ايمان: اي بس بنلبس فطيم .. بابا وينه ..


فارس: حليلج والله .. للحين تقولين بابا ..


ايمان: انا للحين صغيره ..


فارس: الحمدلله والشكر بس ..


ايمان وفارس: ههههه .. 
...............




يمان: انت وين ؟ 


فارس: عند المصعد انتظر بابا ..


ايمان ضحكت بصوت عالي: هههاااااي .. حلوه منك ..


فارس: ههههه .. هبله انتي ..


ايمان: زين تعالوا ننتظركم احنا ..


فارس: ان شاءالله .. 


سكر فارس من ايمان وتم ينتظر ابوه لين وصل .. راحوا صوب الغرفه وطقوا الباب .. اول ما دخلوا انبهروا بجمال فاطمه واناقتها .. 


بوفارس باعجاب: تبارك الرحمن .. 


فاطمه خنقتها العبره: بابا ..


هيا: فطوم لا تصيحين .. 


ايمان وفارس: هههه 


بوفارس قرب من فاطمه وطبع بوسه على جبهتها ..


بوفارس:يا قلبه انتي .. وجى اليوم اللي اشوفج عروس ..


نزل على ركبته وسجد .. شكر ربه وتم يدعي لبنته .. فاطمه تأثرت بموقف ابوها .. وفارس كان يطالع ابوه بتفاخر .. قام بوفارس من سجدته ورابتسم لهم .. عدل غترته وبشته .. 


بوفارس مبتسم: يلا يبه .. هيا غطيها عدل ..


هيا: ان شاءالله ..


بوفارس: يلا ايمان فديتج سبقينا انتي وفارس ..


فارس وايمان: ان شاءالله .. 


طلعوا من الغرفه متجهين للمصاعد .. مسكوا المصعد وانتظروا .. فاطمه وهيا وبوفارس طلعوا من الغرفه رايحين صوبهم .. دخلوا كلهم المصعد .. استعدت فاطمه لدخول القاعه .. اخوانها عبدالعزيز وجاسم كانوا ينتظرونها .. قروبا منها وخذوا كلهم زاويه وتصوروا معاها .. مريم وايمان وام فارس انظموا لهم .. فارس اول ما شاف امه تنفس بعمق وحس ان كان وده يركض ويحضنها .. ام فارس شافت فارس وغرقت عيونها بالدموع .. قرب منها فارس وباس راسها .. ام فارس كابرت وكانت هاديه ولا عبرت عن مشاعرها ناحيته .. فارس بعد ما سلم عليها وقف جنب ايمان وتصوروا .. 


بوفارس " الله يهديج يا مزنه " .. 


بعد هاللقطات العائليه الحلوه مع العروسه .. الشباب راحوا صوب البوابوابه اللي اطلعهم من القاعه .. استعدت فاطمه لدخول القاعه .. انطفت الانوار ودخلت فاطمه على موسيقى هاديه .. وصلت لين الكوشه والعيون عليها منبهرين بحسنها .. قعدت على الكرسي وتمت المصوره تاخذ لها لقطات .. بدت الاغاني وقاموا البنات يرقصون .. وصديقات فاطمه واهلها راحوا يسلمون عليها .. من بين هالناس كانت مناف .. كانت تمشي وهي خجلانه .. مريم كانت مع مناف .. قربت من الكوشه وعيونها على فاطمه .. فاطمه لما شافت مناف ابتسمت لها قربت مناف منها وسلمت عليها ..


مناف: الف مبروك حبيبتي ..


فاطمه مبتسمه: الله يبارك فيج .. والفال لج حبيبتي .. واخيرا شفناج ..


مناف مبتسمه: لعيونج جينا يا فاطمه .. 


فاطمه: فديت روحج .. 


مناف ابتسمت لفاطمه نزلت من الكوشه وراحت قعدت جنب امها .. وكانت حاسه بالاحراج والخجل .. ام مناف كانت تشوف بنتها باعجاب .. 


ام مناف مبتسمه: يلا يمه نروح ..


مناف مبتسمه: صبري شوي يمه .. بس 10 دقايق .. توها البنت داخله ..


ام مناف: معليه يمه ..


تمت مناف وامها .. وكانوا يشوفون البنات اللي يرقصون وهم مبسوطين .. رن جوال مناف وكان فارس المتصل .. مناف استأذنت من امها وراحت برا القاعه تتكلم ..


مناف: هلا حبيبي ..


فارس: قلبه انتي .. شو اخبارج ؟


مناف مبتسمه: طيبه الحمدلله .. انت شخبارك ؟ 


فارس: الحمدلله .. وحشتيني حياتي ..


مناف: فديت روحك .. الا اخواني شخبارهم ؟


فارس: مبسوطين هني ..


مناف: انتوا وين ؟


فارس: مكان كله شباب ..


مناف: ههههه .. حلو هالمكان ..


فارس: ههههه .. تجين عندنا ؟


مناف: دام انت فالمكان اكيد ابي اجي عندك ..


فارس تنهد: آآآه .. اموت فيج انتي ..


مناف بخجل: فديت روحك ..


فارس: كل امورج تمام ؟


مناف: اي ..


فارس: السايق عندج ؟


مناف: اي قلت له ينتظرني .. بعد شوي بنطلع ..


فارس: اخذي راحتج يا قلبه انتي ..


مناف: ما قصرت حبيبي ..


فارس: احنا تحت امرج ..


مناف: فديتك يا فارس .. زين حبيبي انا بروح عند امي الحين ..


فارس: زين حياتي .. بس اول ما توصلين البيت اتصلي لي ..


مناف: ان شاءالله حبيبي ..


فارس: تحملي بنفسج يا قلبه ..


مناف مبتسمه: ان شاءالله .. 


سكرت من فارس ورجعت القاعه .. قربت من امها ..


ام مناف: يلا يمه نمشي ..


مناف: ان شاءالله .. 


قامنت ام مناف وحطت عبايتها على راسها .. مناف رتبت العبايه ولبست الشيله .. اشرت لمريم من بعيد .. 


مناف: احنا بنمشي الحين ..


مريم: شدعوه مناف .. تو الناس .. ما تعشيتوا ..


مناف: بنتاخر على اخواني ..


مريم: زين واللي يسلمكم بس قعدوا تعشوا عالاقل ؟


ام مناف: ما قصرتوا يا بنتي .. هالبنات رايحين ورادين بهالاكل .. رايتكم بيضه فديتج ..


مريم: عليكم بالعافيه .. 


مناف وامها سلموا على مريم .. اتجوا للبوابه عشان يطلعون .. ايمان شافت مناف ونادت عليها من بعيد .. كانت الريم معاها .. لما شافت ان ايمان رايحه صوب مناف راهت هي عند عمتهم هيا .. ايمان اتجهت صوب مناف وامها 


ايمان مبتسمه: هلا والله .. شو اخباركم ؟


ام مناف: هلا والله بنتي .. الف مبروك والفال لج ..


ايمان مبتسمه: الله يبارك فيج فديتج .. شو اخبارج مناف .. شو هالحلاه والزين ..


مناف مبتسمه: هلا ايمان .. ما عليج زود انتي .. شهالحسن ماشاءالله عليكم ..


ايمان: عقبال ما نفرح فيج يا مناف ..


ام مناف: آمين يا رب ..


مريم وايمان وصلوا مناف وامها لين باب القاعه .. سلموا على بعض و افترقوا .. مناف وامها تموا يسولفون فالسياره ..


ام مناف: ماشاءالله على صديقاتج .. حليوات وينحبون ..


مناف: يجننون والله .. واختهم ايمان تهبل حبيتها وايد ..


ام مناف: ماشاءالله عليها .. بس مريم احلاهم .. 


مناف: اي والله مريم عليها جمال ..


ام مناف: العروس اسمها فاطمه ؟


مناف: اي .. عاد فاطمه روحها حلوه .. تحبينها من تشوفين ويها ..


ام مناف: الله يحفظهم .. ويعلني اشوفج على كوشتج قولي آمين ..


مناف بخجل: آمين ..


سرحت مناف وتمت تتخيل نفسها بالفستان الابيض .. وان فارس واقف جنبها بالبشت .. 


مناف " متى يتحقق هالحلم يا فارس" .. 


ام مناف: مناف يمه شاللي تفكرين فيه ؟


مناف بارتباك: ها يمه ؟!


ام مناف: شفيج يمه ؟ وين سرحتي ؟


مناف مبتسمه: ما سرحت يمه ..


ام مناف: زين اتصلي باخوانج خل نتطمن عليهم ..


مناف: ان شاءالله .. 


اتصلت بفيصل اخوها ..


مناف: هلا حبيبي ..


فيصل: اهلين ..


مناف: ها شمسوين ؟


فيصل: ولا شي مع الشباب ..


مناف: شخبار عبود فديته ؟


فيصل: طيب .. انتوا شخباركم ؟


مناف: تونا طالعين من العرس ..


فيصل: اي ي ي


مناف: زين متى بتطلعون ؟


فيصل: مادري .. 


مناف: زين فديتك خل بالك على عبود .. 


فيصل: ان شاءالله .. 


سكرت مناف من اخوها وطمنت امها عليهم .. وصلوا البيت ومناف راحت بدلت ملابسها واتصلت بفارس ..


فارس: هلا ..


مناف: انت وين ؟


فارس: طالع مع الشباب .. بكلمك بعدين ..


مناف: زين حبيبي ..


مناف عرفت ان اخونها مع فارس .. سكرت على طول .. راحت عند امها وتمت تسولف معاها .. 


ام مناف: مناف يمه ..


مناف و هي تلعب بشعرها: هلا يمه ..


ام مناف: ليش رفضتي الدكتور اللي تقدم لج ..


مناف رفعت راسها اطالع امها بحيره ..


مناف " شجاب هالطاري على امي ؟" 


مناف: شهالطواري يمه ؟


ام مناف: يمه الريال ما فيه شي .. دكتور ومتعلم وقادر على العرس ..


مناف منزله راسها: يمه ما بغيته ..


ام مناف: ليش يمه ؟ قولي لي اللي بخاطرج .. 


مناف: مافي خاطري شي يمه ..


ام مناف: حد واعدج بشي ؟


مناف خافت وتوترت من كلام امها .. 


مناف: ها ؟ 


مناف " ابيه ليكون امي تدري عن شي ؟ " 


ام مناف: يعني في حد من صديقاتج قايله لج ابيج حق اخوي ولا واعدنج بشي ؟


مناف: لا يمه ..


ام مناف: والله كنت اشوف ان الدكتور ما ينعاف .. اهله طيبين وحبونا .. عرفوا ظروفنا وتقبلونا بظروفنا ..


مناف: يمه عايفته مابيه ..


ام مناف: الله يهدج يا يمه ..


مناف: يمه بعدين هاي نصيب .. 


ام مناف: نعرف هالشي .. واللي كاتبه لج ربي تأخذنيه بتاخذينه .. بس .. تنهدت وسكتت ..


مناف: يمه الله يخليج غيري الموضوع ..


ام مناف: اللي تشوفينه .. 


تموا ساكتين لين دخل عليهم عبدالله بضحكته البريئه ..


عبدالله: ههاااااااي .. وصلنا ..


ام مناف هللت فيه ورحبت ..


ام مناف: هلا وغلا بهالشوف .. 


عبدالله ركض صوب امه وارتمى باحضانها .. ام مناف تمت تبوسه وتحضنه .. دخل عليهم فيصل وسلم على امه واخته ..


ام مناف وعبدالله في حضنها: فديت قلبك يا ريالنا انت ..


فيصل قعد جنب امه .. ام مناف حضنته وباسته ..


مناف: بسكم تلملم في امي .. قوموا ابي الم على امي انا بعد .. 


قربت منها وكلهم حضنوا امهم ..


ام مناف: الله لا يحرمني منكم .. 


تمت مناف حاطه راسها في حضن امها على ريولها اليمين .. وفصيل على ريول امه اليسار .. اما عبدالله فكان في حضنها .. ام مناف كانت فرحانه بتجمع عيالها حولها .. 


فارس كان يتصل بمناف اللي كانت في احضان امها ..


فارس " وينها ليش ماترد؟ " .. 


رن جواله وكان محمد المتصل .. 


فارس: عيوني انته ..


محمد: احم احم .. ترا انا محمد ..


فارس: ادري يا قلبي انته ..


محمد: فديت قلبك انته ..


فارس: وحشتني يا حبي ..


محمد: وانت اكثر ..


فارس: بس اصلطب صير ريال ..


محمد: هههه .. ولله انك عبيط ..


فارس مبتسم: اموت في عبطي ..


محمد: الله يساعدك بس ..


فارس ومحمد: ههاااااي .. 


محمد: انت وين ؟


فارس: في بيتي ..
محمد: شتسوي ؟


فارس: قاعد معاها ..


محمد بطل عيونه: ها .. مع من ؟


فارس: مع حبيبة قلبي ..


محمد: فروس من صجك ؟


فارس: اي من صجي .. واااي فديت شعرج الناعم يا قلبي .. تعالي وين رحتي عني .. تصدق حمودي .. ياخي وايد تدلع علي 
محمد بغضب: فرووووووس انت شو مهبب .. ما تستحي على ويهك ..
فارس: ليش استحي .. احبها يا خي والله احبها ..
محمد: قوم رجعها بيتهم .. قوم اقولك ..
فارس: ليش معصب زين ..
محمد بقهر: والله ويهك لوح انت .. انا جايك ياللي ما تستحي .. 
فارس: لا تجي عيب .. خليني معاها .. فديت شعرج الناعم انتي ..
محمد سكر التلفون و كان معصب .. ركب سيارته وساق بسرعه جنونيه .. وصل عند العماره اللي فيها شقة فارس بند السياره ونزل بسرعه متجه للشقه .. طق الباب وكان بيكسره من الغضب اللي فيه .. فارس قام فتح الباب .. كان شبه عاري لابس شورت اسود وبدون فانيله .. محمد شاف منظر فارس دزه للشقه وسكر الباب وراه بسرعه 
فارس: شو فيك .. 
محمد بهمس: انت مينون .. ما تخاف ربك .. ماتستحي على ويهك .. عندك خوات ..
فارس مبتسم: هدي هدي ..
محمد قرب من فارس: شلون اهدي .. فروس طحت من عيني ..
فارس نزل راسه بحزن: غصبن عني يا حمود ..
محمد: شو غصبن عنك .. اففففف .. قم رجعها بيتهم يلا ..
فارس: ماقدر ..
محمد في هاللحظه كان وده يخنق فارس ..
محمد: فروس انت ما تستحي على ويهك .. ليش تسوي جي .. قولي ليش ..
فارس: حمود وخر عني تراها وراك ..
محمد بطل عيونه وتم واقف مكانه .. 
محمد " شو هالجرأه اللي فيها بعد .. لاحول ولا قوة الا بالله " .. 
محمد تم واقف ويطالع فارس بغضب ..
فارس مبتسم: لا تستحي منها حمودي .. 
محمد دز فارس ومشى خطوتين لورا .. فارس نزل وشلها من على الارض .. محمد انصدم لما شافها بين ايدين فارس ..
فارس: شفتها شحلاتها .. مووووح ..
محمد بصراخ: فروووووووووووووووووووووووووووووووووووووووووووووووو وس ..
فارس: هههااااااااااااي .. 
محمد ضرب فارس بوكس في بطنه .. 
فارس: آآآآي .. حمود عورتي بطني ..
محمد: تستاهل ياللي ما تستحي على ويهك ..
فارس ماسك بطنه: بس مشت عليك ..
محمد: اي والله .. من وين جايبها ..
فارس قعد على الكرسي: واحد ماعطني اياها ..
محمد: حلوه .. سوده وريشيه ..
فارس: الله يغربلك يا حمود بطيت معدتي .. مب يد عليك ..
محمد شايل القطوه: وااااي .. ناعمه وخطيره .. 
فارس خذها من محمد: جيب قطوتي مع ويهك .. بخليها تشمخك الحين ..
محمد: جيبها تجنن .. خلها عندي شوي ..
فارس: بس شرايك فالمقلب .. وضرب محمد على كتفه ..
محمد التفت: صج طيرت قلبي .. لا واشوفك طالع لي بالشورت وبدون فانيله .. قلت هاذي استخف .. والله مادري شلون وصلت عندك ..
فارس: هههاااي .. آآآي ماقدر اضحك بطني يعورني ..
محمد: عساك ..
فارس: بس شو رايك في قطوتي ؟
محمد: عجيبه يا فروس .. من وين جايبها ؟ 
فارس: طالبها من زمان .. 
محمد: والله انها خطيره .. سوده و ريشيه وتوها صغيرونه ..
فارس: اعرف واحد يربي قطاوه .. وشفت عنده وحده ريشيه .. وكانت حامل .. قلت له لو جابت بيضه ابيها .. بس يوم شفت السوده غيرت رايي .. 
محمد: اول مره اشوف سوده وريشيه جي .. صج رهيبه ..
فارس: اشوفك قمت تتغزل فيها .. وتلومني ..
محمد: والله مالومك .. ولا يوم تقول فديت شعرها الناعم .. 
فارس ومحمد: ههههههه .. 
محمد: زين عطني اياها عشان اليهال ..
فارس: شو .. سمعني الشيخ ..
محمد: يه سمعتني .. بوديها حق اليهال ..
فارس: في احلامك يا بطل .. 
محمد: عاد فروس ..
فاري: نو نو نو ..
محمد يتحايل على فارس: شدعوه فروس .. انا حمودي حبيب قلبك ..
فارس: يسمح امرك ..
محمد: زعلتني ..
فارس يتنهد: آآآه .. زين بجيبها بيتكم بكره ..
محمد:بس بكره مشغولين .. الغدا والعفسه ..
فارس: بجيكم بالليل ..
محمد: عيالي ينامون ..
فارس: لحووول .. زين باجيبها بيتنا بكره ..
محمد: فديت اللي ما يحب يزعلني والله .. 
فارس: تمون يا بونايف ..
فارس طالع ريول محمد ومات من الضحك ..
فارس: هههاااااي ..
محمد طالعه ورفع حاجب: سمالله عليك .. 
فارس: آآآآه .. ههههههه
محمد حط يده على جبهة فارس: مصخن بن عمي ؟
فارس: وااااي .. والله انك تحفه يا حمودي ..
محمد: شو فيك ؟
فارس: شوف ريولك ..
محمد نزل راسه شاف ريوله ومات من الضحك ..
محمد: آآآآه .. هههههه .. كل منك يا فروس دودهتني ..
فارس: شلون لابس نعالتين غير عن بعض ؟ .. 
محمد: مو مني والله .. الله يغربلك يا فروس ..
تموا يضحكون على بعض طول الليل .. 
خل نرجع لاجواء العرس .. تمت فاطمه قاعده على الكوشه وكل اهلها وربعها يسلمون عليها .. والبنات مرتبشات ويرقصون .. حان وقت دخول يوسف .. فاطمه توترت وايد .. البنات تغطوا وغطوا فاطمه .. يوسف كان واقف عند باب القاعه و سلمان كان معاه .. كانت فرقة الريايل واقفه قبل يوسف .. بعد ما الكل استعد لدخول المعرس .. فرقة الريايل دقوا على الطبول معلنين دخول المعرس .. كانوا داخلين قبله على انغام الطار المعرس والشباب دخلوا ورا الفرقه .. وصل المعرس لين الكوشه اللي كانت فاطمه ترجف فيها من الخوف .. سلمان وبوفارس تصوروا مع يوسف وطلعوا مع الشباب .. فضت القاعه من الشباب .. الجوهره وهنادي راحوا عند اخوهم وسلموا عليه .. رفعوا العبايه عن فاطمه .. وقفت فاطمه جنب يوسف اللي تخبل على جمالها قرب منها وباسها على جبهتها .. وقفوا جنب يوسف وفاطمه و المصوره خذت لهم لقطات .. ام فارس تصورت معاهم وكانت شوي وتصيح على فراق بنتها .. بعد هالهيله والوناسه .. يوسف وقف ومد يده لفاطمه .. فاطمه وقفت جنبه وعطته يدها .. مشوا جنب بعض طالعين برا القاعه متجهين للغرفه .. طبعا الجوهره وهيا كانوا معاهم .. وصلوهم الغرفه .. وتمت المصوره تاخذ لهم لقطات .. بعد ما طلعت المصوره فاطمه اتصلت بعمتها هيا ..
فاطمه بتوتر: عميمه تعالي فوق ..
هيا مبتسمه: ان شاءالله فديتج ..
راحت هيا الغرفه وتمت تساعد فاطمه عشان تفصخ الفنستان وتفتح لها شعرها .. فاطمه كانت متوتره وخايفه
هيا مبتسمه: فديت قلبج ليش هالخوف ؟
فاطمه اطلع يدها اللي ترجف: ابيه عميمه لاتروحين وتخليني بروحي .. خلاص صار كل شي صج ..
هيا: هههههه .. حليلج يا فطيم .. اي كل شي صج ..
فاطمه: لا عميمه لاتروحين .. 
هيا: رفعي يدج خل انزل الفستان ..
فاطمه: آآآه .. 
هيا: اقري المعوذات فديتج وصلوا ركعتين .. 
فاطمه: ان شاءالله .. 
بعد ما خلصت هيا .. طلعت من الغرفه نازله لقاعة العرس .. يوسف كان ينتظر فالغرفه الثانيه .. فصخ الغتره وحطها على الكرسي .. وفصخ البشت وعلقه فالكبت تم بالثوب والقحفيه .. ما كان يبي يخرع فاطمه بقرعته .. تم قاعد عالكرسي ينتظر طلة فاطمه .. فاطمه كانت فالغرفه الثانيه واقفه عند البلكونه وتفرك ايدينها ببعض بتوتر .. 
يوسف " ليش ما طلعت للحين ؟ يه تأخرت .. خل اروح اشوفها " 
قام من مكان وراح الغرفه الثانيه بكل هدوء .. شاف فاطمه لابسه قميص نوم لون سكري طويل وعليه روب دانتيل ناعم .. كانت واقفه فالبلكونه وتفرك ايدينها ببعض .. خذ نفس عميق وقرب منها اكثر .. طوقها بذراعينه حول خصرها .. فاطمه اول ما حست بيد يوسف شهقت من الخوف .. يوسف حط راسه على كتفها ..
يوسف: وحشتيني ..
فاطمه رفعت راسها متكيه راسها على راس يوسف وغمضت عيونها بنعومه ..
يوسف: فديت ريحتج يا قمر هالليله ..
فاطمه كانت تسمع كلام يوسف ومستمتعه فيه ..
يوسف: واخيرا بيجمعنا سقف واحد .. انا كلي لج يا فطومتي .. انا تحت امرج .. بكره ان شاءالله بنروح بيتنا وبنام في غرفتنا .. وبأذن الله بنشوف عيالنا يلعبون حولنا .. فاطمه التفت على يوسف وحضنته بقوه .. 
فاطمه بهدوء: وحشتني ..
يوسف حضنها بقوه: آآآه فديت صوتج والله .. 
مسكها من يدها ودخلوا الغرفه .. قعدوا على الكرسي مبتسمين لبعض وماسكين ايدين بعض .. رن جوال فاطمه وكان عبدالعزيز متصل فيها .. طالعت فاطمه التلفون وخافت ..



فاطمه بخوف: ابيه هاي عزيز اخوي .. شو صاير ..


يوسف: ردي عليه .. ان شاءالله مافي شي ..


فاطمه: ان شاءالله ..


ردت فاطمه بخوف: هلا عزيز شو فيكم ؟


عبدالعزيز: وين يوسف ؟


فاطمه عقدت حواجبها: هني شو تبي فيه ؟


عبدالعزيز: عطيه السماعه شوي ..


فاطمه باستغراب: ان شاءالله .. 


مدت يدها ليوسف: عزيز يبيك ..


يوسف: يبيني ؟


فاطمه: اي ..


يوسف خذ التلفون: هلا بوسعود ..


عبدالعزيز كان حاط يوسف على السبيكر ..


الشباب كلهم: ها وريتها القرعه ..


وماتوا من الضحك .. يوسف سكت وماحب يبين لفاطمه شي .. كان يطالعها ومبتسم ..


يوسف: لا للحين ..


علي: هههههه .. والله راحت عليك ..


يوسف: مشكورين ..


فاضل: اهم شي اللي يرد ولا كأن السالفه له ..


يوسف: زين بكلمك بعدين ..


عبدالعزيز: ابوك يالتصريفه ..


الشباب: هههاااااااااي .. 


عبدالعزيز: الف مبروك اخوي الغالي بوخليفه ..


الشباب بصراخ وعبط: مبروك مبروك .. واااااو ..


يوسف يصطنع الابتسامه: الله يبارك فيكم .. 


عبدالعزيز: سلام يا حبيبي ..


يوسف: الله وياك .. " لكن حسابك بعدين " 


سكر يوسف وكان متوتر ..


فاطمه: شو فيكم ؟


يوسف: ولا شي .. يسلمون علي بعض الشباب اللي ماقدروا يحضرون العرس ..


فاطمه: اهاا .. 


تموا ساكتين فتره وفاطمه خف توترها لما بدى يوسف يسولف لها .. 
.............




فاطمه: ليش لابس القحفيه ؟


يوسف " ها .. وصلنا عند نقطه حساسه " .. 


يوسف: لا عادي .. خل اقوم اوطي على الاضاءه شوي ..


قام و وطى اضاءة الغرفه .. فاطمه استغربت .. قعد جنبها يوسف وتم يلعب باصابعها ويسولف معاها .. ماقدر يتحمل اكثر .. 


يوسف: فطومتي ..


فاطمه مبتسمه: هلا ..


يوسف: انتي تحبيني ؟


فاطمه نزلت راسها: اي احبك ..


يوسف: زين يعني بتتقبلين شكلي لو ايش ما كنت ..


فاطمه رفعت راسها: اتقبل شكلك ؟ ليش شو فيك ؟ من اتصل عزيز اخوي وانت متوتر ومب على بعضك ..


يوسف حط يده على راسه ونزل القحفيه شوي شوي .. غطى ويهه فيها وتكلم ..


يوسف: ترا مو بيدي ..

فاطمه طالعت قرعة يوسف وانصدمت .. حطت يدها على حلجها وشهقت ..


يوسف قرب منها: والله مو بيدي .. الشباب سو فيني جي .. واولهم اخوج عزوز ..


فاطمه مسكت نفسها وبعدين ضحكت بصوت عالي ..


فاطمه: ههههههه ..


يوسف استغرب: تضحكين .. وتم يضحك معاها .. 


تموا ثنينهم يضحكون .. 


يوسف: مسكي قرعتي ..


فاطمه حطت يدها على راس يوسف وتمت تتحسس قرعته ..


فاطمه: ابيه شلون خليتهم يسون فيك جي .. ههههههه 


يوسف: والله نذاله فالشباب .. 


فاطمه حضنت يوسف: انا اتقبلك بكل ما فيك .. فديت قلبك .. 


يوسف حضنها: بس كنت خايف ردة فعلج .. خفت تصرخين وتطلعين من الغرفه ..


فاطمه ويوسف: هههههه .. 


ليلة فاطمه ويوسف كانت حلوه بتقبل فاطمه لقرعة يوسف .. هههههه ..




اليوم صباحية فاطمه ويوسف .. الغدا في بيت فاطمه والاهل متجمعين هناك .. الساعه 11 ونص فارس كان راجع من المسيد .. دخل البيت ولبس ثوبه و ضبط غتره .. تدخن وتعطر وخذ قطوته معاه وطلع متجه لبيتهم .. لما قرب من بيتهم حس كأن صدره ضاق وماقدر يتنفس .. وقف على جنب وتم يتعوذ من الشيطان .. 


فارس " كرة درب هالبيت والله " .. 


فتح درايش السياره كلها وحرك صوب البيت .. وصل البيت وما دخل السياره فالحوش .. نزل ونزل قطوته معاه .. دخل البيت وتم يطالع الحوش ويفكر في حياته .. طلع جواله واتصل بجاسم اخوه ..


فارس: الجسمي حبيبي ..


جاسم مبتسم: هلا والله 


فارس: شلونك فديتك ؟


جاسم: الحمدلله .. انت شو اخبارك ؟


فارس: طيب .. انت فالبيت ولا ؟


جاسم: انا مع ايماني وسلطون ..


فارس: من عندنا ؟


جاسم: كلهم الا محمد وخالد ومريم ..


فارس: ومن فالميلس ؟


جاسم: الشباب ..


فارس: ابوي وعمي هناك ؟


جاسم: عمي فالصاله مع خواتي .. بس ابوي فالميلس مع الشباب ..


فارس: زين تعال انت وسلطون وايماني بسرعه انا فالحوش عندي لك مفاجأه ..


جاسم بوناسه: والله ..


فارس مبتسم: اي تعالوا يلا ..


جاسم: زين زين ..


سكر من فارس وقال لايمان وسلطان عن كلام فارس .. طبعا الربع ما كذبوا خبر .. نزلوا بسرعه تحت .. شافتهم الريم ..


الريم: على وين ؟


ايمان: فارس برا عنده شي ..


الريم " اروح ولا ما روح معاهم ؟ " .. 


تمت واقفه مكانها محتاره .. مشت صوب الدريشه وطلت عليهم .. جاسم كان يركض وفارس حضنه وباسه ..


فارس: شو اخبارك ..؟


جاسم: الحمدلله ..


ايمان وسلطان سلموا على فارس .. وقفوا ينتظرون مفاجأة فارس .. فارس كان حاط يده وراه .. جابها جدام و وراهم القطوه السوده اللي ريشها مغطيها .. 


فارس: شو رايكم ..


ايمان: وااااااو .. تهبل .. عطني اياها ..


جاسم: حلوه والله 


سلطان: ابيهاااااا 


فارس: هههههه 


تموا الثلاثه يلاعبون القطوه و فارس يطالعهم بوناسه .. شوي الا يدخل خالد الحوش و وراه محمد .. شافوا لمة سلطان وايمان وجاسم واستغربوا ..


محمد: جبتها فروس ؟


فارس التفت مبتسم: اي ..


محمد: نيوف تعال شوف القطوه .. 


ساره: اي قطوه ؟ 


محمد: ولد عمي عنده قطوه ريشيه تجنن .. جيبي نصور وتعالي .. 


ساره: زين ..


نزلوا من السياره وتجمعوا كلهم حول القطوه اللي استخفوا على حجمها وشكلها .. خالد كان يشوف فرحة مريم فيها ..


خالد التفت عليها مبتسم: تبين وحده ؟ 


مريم مبتسمه: لا مابي .. 


خالد يتحرش بفارس: لو في خاطرج هالسوده ترا ما تغلى ..


فارس طالعه ورفع حاجب: عيد كلامك ؟؟


خالد: سمعتني ..


فارس: في احلامك واحلام مرتك .. 


مريم بدلع: شدعوه فارس .. تغلى علي ..


فارس طالعها بحنان وابتسم: والله .. همممممم .. ممكن تغلى عليج يا اختي الغاليه ..


فجأه نقزت ايمان: اي لو فطوم ما تغلى عليها .. وعطاها ايها بدون ما تتكلم بعد ..


محمد من سمع اسم فاطمه ابتسم وهو منزل راسه يلاعب عياله ويوريهم القطوه ..


فارس: شو اللي قاهرج .. فطيم دلوعتي وبس ..


ايمان: لنا الله .. 


الكل: هههههه .. 


ساره وايمان ومريم دخلوا الصله عند الحريم وسلموا على بعض .. اما الشباب راحوا الميلس وخذوا معاهم القطوه الصغيرونه .. الريم كانت تراقب من بعيد وقلبها يحترق .. بوفارس كان يطالع فارس بفخر .. 


بوفارس " ماشاءالله عليك يا فارس .. والله انك قدها .. الله يقويك وان شاءالله ما تضعف لو صار وما خذت مناف .. الله يكتبكم من نصيب بعض " .. سلموا الشباب على بعض وحطوا الغدا وتغدوا .. بعد الغدا مريم اتصلت بفارس 


مريم: هلا فارس ..


فارس: هلا وغلا .. آمريني فديتج ..


مريم: ما يآمر عليك العدو .. تعال الصاله اقعد معانا شوي ..


فارس محتار: هممممم .. زين سوي لي درب ..


مريم بوناسه: ان شاءالله .. 


سكر فارس وراح عند المغاسل غسل يده وتم يطالع نفسه بالمرايه .. مريم بلغت ساره والريم ان فارس بيجي الصاله .. ساره راحت فوق .. اما الريم لبست شيلتها وقعدت .. طلع فارس من الميلس متجه للصاله .. دخل الصاله وشاف ام محمد وام فارس وهيا و يدته قاعدين جنب بعض ومندمجين فالسوالف .. تنحنح ودخل ..


فارس: احم ..


التفت عليه ام فارس وطالعته بنص عين .. هيا هللت فيه ..


هيا: هلا وغلا .. فديتهم الريايل والله .. 


فارس ابتسم لعمته .. قرب منها وباس راسها .. سلم باليد على ام محمد .. قرب من ام فارس وباس راسها بدون نفس .. قعد عند يدته وباسها بقوه على خدها ..


الجده: حبتك العافيه .. 


فارس باسها مره ثانيه: وهاي بوسه على الخد الثاني .. موووح .. فديت خدودج يا ام خدود ..


الجده: يعلك العافيه .. كلت خدي ..


فارس: واااي فديت خدها انا ..


هيا: يه ليش تتغزل بامي يا فارس ..


فارس: هاذي حبيبة قلبي ..


الجده ضربته على ظهره: حبتك العافيه يالعيار ..


فارس: آآآآي .. ابتسم لجدته .. قطيتي عافيتي مب يد عليج .. حشى ..


اليده: ويه ويه ليحسدني هالولد .. كفاك الله ..


الكل: هههههه .. الا ام فارس اللي كانت صاده صوب التلفزيون .. 


فارس التفت على البنات وكان يدور على فاطمه من بينهم .. طالعها ورفع حاجب وابتسم .. قام من مكانه وقعد جنبها .. حط يده على كتفها وباسها على خدها ..


فارس: مبرك يا احلى عروسه ..


فاطمه حضنته: الله يبارك فيك يا فارس .. والفال لك ..


فارس مبتسم: الفال حق اللي ما عرسوا .. 


مريم: آمين .. 


فارس: اخباركم خواتي ؟ 


ايمان: مشتاقين ..


فارس: ما صدق ان ايمان تشتاق لي .. 


ايمان: ما يعجبك شي .. 


فارس: ههههههه ..
فاطمه طالعت قرعة يوسف وانصدمت .. حطت يدها على حلجها وشهقت ..


يوسف قرب منها: والله مو بيدي .. الشباب سو فيني جي .. واولهم اخوج عزوز ..


فاطمه مسكت نفسها وبعدين ضحكت بصوت عالي ..


فاطمه: ههههههه ..


يوسف استغرب: تضحكين .. وتم يضحك معاها .. 


تموا ثنينهم يضحكون .. 


يوسف: مسكي قرعتي ..


فاطمه حطت يدها على راس يوسف وتمت تتحسس قرعته ..


فاطمه: ابيه شلون خليتهم يسون فيك جي .. ههههههه 


يوسف: والله نذاله فالشباب .. 


فاطمه حضنت يوسف: انا اتقبلك بكل ما فيك .. فديت قلبك .. 


يوسف حضنها: بس كنت خايف ردة فعلج .. خفت تصرخين وتطلعين من الغرفه ..


فاطمه ويوسف: هههههه .. 


ليلة فاطمه ويوسف كانت حلوه بتقبل فاطمه لقرعة يوسف .. هههههه ..




اليوم صباحية فاطمه ويوسف .. الغدا في بيت فاطمه والاهل متجمعين هناك .. الساعه 11 ونص فارس كان راجع من المسيد .. دخل البيت ولبس ثوبه و ضبط غتره .. تدخن وتعطر وخذ قطوته معاه وطلع متجه لبيتهم .. لما قرب من بيتهم حس كأن صدره ضاق وماقدر يتنفس .. وقف على جنب وتم يتعوذ من الشيطان .. 


فارس " كرة درب هالبيت والله " .. 


فتح درايش السياره كلها وحرك صوب البيت .. وصل البيت وما دخل السياره فالحوش .. نزل ونزل قطوته معاه .. دخل البيت وتم يطالع الحوش ويفكر في حياته .. طلع جواله واتصل بجاسم اخوه ..


فارس: الجسمي حبيبي ..


جاسم مبتسم: هلا والله 


فارس: شلونك فديتك ؟


جاسم: الحمدلله .. انت شو اخبارك ؟


فارس: طيب .. انت فالبيت ولا ؟


جاسم: انا مع ايماني وسلطون ..


فارس: من عندنا ؟


جاسم: كلهم الا محمد وخالد ومريم ..


فارس: ومن فالميلس ؟


جاسم: الشباب ..


فارس: ابوي وعمي هناك ؟


جاسم: عمي فالصاله مع خواتي .. بس ابوي فالميلس مع الشباب ..


فارس: زين تعال انت وسلطون وايماني بسرعه انا فالحوش عندي لك مفاجأه ..


جاسم بوناسه: والله ..


فارس مبتسم: اي تعالوا يلا ..


جاسم: زين زين ..


سكر من فارس وقال لايمان وسلطان عن كلام فارس .. طبعا الربع ما كذبوا خبر .. نزلوا بسرعه تحت .. شافتهم الريم ..


الريم: على وين ؟


ايمان: فارس برا عنده شي ..


الريم " اروح ولا ما روح معاهم ؟ " .. 


تمت واقفه مكانها محتاره .. مشت صوب الدريشه وطلت عليهم .. جاسم كان يركض وفارس حضنه وباسه ..


فارس: شو اخبارك ..؟


جاسم: الحمدلله ..


ايمان وسلطان سلموا على فارس .. وقفوا ينتظرون مفاجأة فارس .. فارس كان حاط يده وراه .. جابها جدام و وراهم القطوه السوده اللي ريشها مغطيها .. 


فارس: شو رايكم ..


ايمان: وااااااو .. تهبل .. عطني اياها ..


جاسم: حلوه والله 


سلطان: ابيهاااااا 


فارس: هههههه 


تموا الثلاثه يلاعبون القطوه و فارس يطالعهم بوناسه .. شوي الا يدخل خالد الحوش و وراه محمد .. شافوا لمة سلطان وايمان وجاسم واستغربوا ..


محمد: جبتها فروس ؟


فارس التفت مبتسم: اي ..


محمد: نيوف تعال شوف القطوه .. 


ساره: اي قطوه ؟ 


محمد: ولد عمي عنده قطوه ريشيه تجنن .. جيبي نصور وتعالي .. 


ساره: زين ..


نزلوا من السياره وتجمعوا كلهم حول القطوه اللي استخفوا على حجمها وشكلها .. خالد كان يشوف فرحة مريم فيها ..


خالد التفت عليها مبتسم: تبين وحده ؟ 


مريم مبتسمه: لا مابي .. 


خالد يتحرش بفارس: لو في خاطرج هالسوده ترا ما تغلى ..


فارس طالعه ورفع حاجب: عيد كلامك ؟؟


خالد: سمعتني ..


فارس: في احلامك واحلام مرتك .. 


مريم بدلع: شدعوه فارس .. تغلى علي ..


فارس طالعها بحنان وابتسم: والله .. همممممم .. ممكن تغلى عليج يا اختي الغاليه ..


فجأه نقزت ايمان: اي لو فطوم ما تغلى عليها .. وعطاها ايها بدون ما تتكلم بعد ..


محمد من سمع اسم فاطمه ابتسم وهو منزل راسه يلاعب عياله ويوريهم القطوه ..


فارس: شو اللي قاهرج .. فطيم دلوعتي وبس ..


ايمان: لنا الله .. 


الكل: هههههه .. 


ساره وايمان ومريم دخلوا الصله عند الحريم وسلموا على بعض .. اما الشباب راحوا الميلس وخذوا معاهم القطوه الصغيرونه .. الريم كانت تراقب من بعيد وقلبها يحترق .. بوفارس كان يطالع فارس بفخر .. 


بوفارس " ماشاءالله عليك يا فارس .. والله انك قدها .. الله يقويك وان شاءالله ما تضعف لو صار وما خذت مناف .. الله يكتبكم من نصيب بعض " .. سلموا الشباب على بعض وحطوا الغدا وتغدوا .. بعد الغدا مريم اتصلت بفارس 


مريم: هلا فارس ..


فارس: هلا وغلا .. آمريني فديتج ..


مريم: ما يآمر عليك العدو .. تعال الصاله اقعد معانا شوي ..


فارس محتار: هممممم .. زين سوي لي درب ..


مريم بوناسه: ان شاءالله .. 


سكر فارس وراح عند المغاسل غسل يده وتم يطالع نفسه بالمرايه .. مريم بلغت ساره والريم ان فارس بيجي الصاله .. ساره راحت فوق .. اما الريم لبست شيلتها وقعدت .. طلع فارس من الميلس متجه للصاله .. دخل الصاله وشاف ام محمد وام فارس وهيا و يدته قاعدين جنب بعض ومندمجين فالسوالف .. تنحنح ودخل ..


فارس: احم ..


التفت عليه ام فارس وطالعته بنص عين .. هيا هللت فيه ..


هيا: هلا وغلا .. فديتهم الريايل والله .. 


فارس ابتسم لعمته .. قرب منها وباس راسها .. سلم باليد على ام محمد .. قرب من ام فارس وباس راسها بدون نفس .. قعد عند يدته وباسها بقوه على خدها ..


الجده: حبتك العافيه .. 


فارس باسها مره ثانيه: وهاي بوسه على الخد الثاني .. موووح .. فديت خدودج يا ام خدود ..


الجده: يعلك العافيه .. كلت خدي ..


فارس: واااي فديت خدها انا ..


هيا: يه ليش تتغزل بامي يا فارس ..


فارس: هاذي حبيبة قلبي ..


الجده ضربته على ظهره: حبتك العافيه يالعيار ..


فارس: آآآآي .. ابتسم لجدته .. قطيتي عافيتي مب يد عليج .. حشى ..


اليده: ويه ويه ليحسدني هالولد .. كفاك الله ..


الكل: هههههه .. الا ام فارس اللي كانت صاده صوب التلفزيون .. 


فارس التفت على البنات وكان يدور على فاطمه من بينهم .. طالعها ورفع حاجب وابتسم .. قام من مكانه وقعد جنبها .. حط يده على كتفها وباسها على خدها ..


فارس: مبرك يا احلى عروسه ..


فاطمه حضنته: الله يبارك فيك يا فارس .. والفال لك ..


فارس مبتسم: الفال حق اللي ما عرسوا .. 


مريم: آمين .. 


فارس: اخباركم خواتي ؟ 


ايمان: مشتاقين ..


فارس: ما صدق ان ايمان تشتاق لي .. 


ايمان: ما يعجبك شي .. 


فارس: ههههههه ..
فاطمه طالعت قرعة يوسف وانصدمت .. حطت يدها على حلجها وشهقت ..


يوسف قرب منها: والله مو بيدي .. الشباب سو فيني جي .. واولهم اخوج عزوز ..


فاطمه مسكت نفسها وبعدين ضحكت بصوت عالي ..


فاطمه: ههههههه ..


يوسف استغرب: تضحكين .. وتم يضحك معاها .. 


تموا ثنينهم يضحكون .. 


يوسف: مسكي قرعتي ..


فاطمه حطت يدها على راس يوسف وتمت تتحسس قرعته ..


فاطمه: ابيه شلون خليتهم يسون فيك جي .. ههههههه 


يوسف: والله نذاله فالشباب .. 


فاطمه حضنت يوسف: انا اتقبلك بكل ما فيك .. فديت قلبك .. 


يوسف حضنها: بس كنت خايف ردة فعلج .. خفت تصرخين وتطلعين من الغرفه ..


فاطمه ويوسف: هههههه .. 


ليلة فاطمه ويوسف كانت حلوه بتقبل فاطمه لقرعة يوسف .. هههههه ..




اليوم صباحية فاطمه ويوسف .. الغدا في بيت فاطمه والاهل متجمعين هناك .. الساعه 11 ونص فارس كان راجع من المسيد .. دخل البيت ولبس ثوبه و ضبط غتره .. تدخن وتعطر وخذ قطوته معاه وطلع متجه لبيتهم .. لما قرب من بيتهم حس كأن صدره ضاق وماقدر يتنفس .. وقف على جنب وتم يتعوذ من الشيطان .. 


فارس " كرة درب هالبيت والله " .. 


فتح درايش السياره كلها وحرك صوب البيت .. وصل البيت وما دخل السياره فالحوش .. نزل ونزل قطوته معاه .. دخل البيت وتم يطالع الحوش ويفكر في حياته .. طلع جواله واتصل بجاسم اخوه ..


فارس: الجسمي حبيبي ..


جاسم مبتسم: هلا والله 


فارس: شلونك فديتك ؟


جاسم: الحمدلله .. انت شو اخبارك ؟


فارس: طيب .. انت فالبيت ولا ؟


جاسم: انا مع ايماني وسلطون ..


فارس: من عندنا ؟


جاسم: كلهم الا محمد وخالد ومريم ..


فارس: ومن فالميلس ؟


جاسم: الشباب ..
فارس: ابوي وعمي هناك ؟


جاسم: عمي فالصاله مع خواتي .. بس ابوي فالميلس مع الشباب ..


فارس: زين تعال انت وسلطون وايماني بسرعه انا فالحوش عندي لك مفاجأه ..


جاسم بوناسه: والله ..


فارس مبتسم: اي تعالوا يلا ..


جاسم: زين زين ..


سكر من فارس وقال لايمان وسلطان عن كلام فارس .. طبعا الربع ما كذبوا خبر .. نزلوا بسرعه تحت .. شافتهم الريم ..


الريم: على وين ؟


ايمان: فارس برا عنده شي ..


الريم " اروح ولا ما روح معاهم ؟ " .. 


تمت واقفه مكانها محتاره .. مشت صوب الدريشه وطلت عليهم .. جاسم كان يركض وفارس حضنه وباسه ..


فارس: شو اخبارك ..؟


جاسم: الحمدلله ..


ايمان وسلطان سلموا على فارس .. وقفوا ينتظرون مفاجأة فارس .. فارس كان حاط يده وراه .. جابها جدام و وراهم القطوه السوده اللي ريشها مغطيها .. 


فارس: شو رايكم ..


ايمان: وااااااو .. تهبل .. عطني اياها ..


جاسم: حلوه والله 


سلطان: ابيهاااااا 


فارس: هههههه 


تموا الثلاثه يلاعبون القطوه و فارس يطالعهم بوناسه .. شوي الا يدخل خالد الحوش و وراه محمد .. شافوا لمة سلطان وايمان وجاسم واستغربوا ..


محمد: جبتها فروس ؟


فارس التفت مبتسم: اي ..


محمد: نيوف تعال شوف القطوه .. 


ساره: اي قطوه ؟ 


محمد: ولد عمي عنده قطوه ريشيه تجنن .. جيبي نصور وتعالي .. 


ساره: زين ..


نزلوا من السياره وتجمعوا كلهم حول القطوه اللي استخفوا على حجمها وشكلها .. خالد كان يشوف فرحة مريم فيها ..


خالد التفت عليها مبتسم: تبين وحده ؟ 


مريم مبتسمه: لا مابي .. 


خالد يتحرش بفارس: لو في خاطرج هالسوده ترا ما تغلى ..


فارس طالعه ورفع حاجب: عيد كلامك ؟؟


خالد: سمعتني ..


فارس: في احلامك واحلام مرتك .. 


مريم بدلع: شدعوه فارس .. تغلى علي ..


فارس طالعها بحنان وابتسم: والله .. همممممم .. ممكن تغلى عليج يا اختي الغاليه ..


فجأه نقزت ايمان: اي لو فطوم ما تغلى عليها .. وعطاها ايها بدون ما تتكلم بعد ..


محمد من سمع اسم فاطمه ابتسم وهو منزل راسه يلاعب عياله ويوريهم القطوه ..


فارس: شو اللي قاهرج .. فطيم دلوعتي وبس ..


ايمان: لنا الله .. 


الكل: هههههه .. 


ساره وايمان ومريم دخلوا الصله عند الحريم وسلموا على بعض .. اما الشباب راحوا الميلس وخذوا معاهم القطوه الصغيرونه .. الريم كانت تراقب من بعيد وقلبها يحترق .. بوفارس كان يطالع فارس بفخر .. 


بوفارس " ماشاءالله عليك يا فارس .. والله انك قدها .. الله يقويك وان شاءالله ما تضعف لو صار وما خذت مناف .. الله يكتبكم من نصيب بعض " .. سلموا الشباب على بعض وحطوا الغدا وتغدوا .. بعد الغدا مريم اتصلت بفارس 


مريم: هلا فارس ..


فارس: هلا وغلا .. آمريني فديتج ..


مريم: ما يآمر عليك العدو .. تعال الصاله اقعد معانا شوي ..


فارس محتار: هممممم .. زين سوي لي درب ..


مريم بوناسه: ان شاءالله .. 


سكر فارس وراح عند المغاسل غسل يده وتم يطالع نفسه بالمرايه .. مريم بلغت ساره والريم ان فارس بيجي الصاله .. ساره راحت فوق .. اما الريم لبست شيلتها وقعدت .. طلع فارس من الميلس متجه للصاله .. دخل الصاله وشاف ام محمد وام فارس وهيا و يدته قاعدين جنب بعض ومندمجين فالسوالف .. تنحنح ودخل ..


فارس: احم ..


التفت عليه ام فارس وطالعته بنص عين .. هيا هللت فيه ..


هيا: هلا وغلا .. فديتهم الريايل والله .. 


فارس ابتسم لعمته .. قرب منها وباس راسها .. سلم باليد على ام محمد .. قرب من ام فارس وباس راسها بدون نفس .. قعد عند يدته وباسها بقوه على خدها ..


الجده: حبتك العافيه .. 


فارس باسها مره ثانيه: وهاي بوسه على الخد الثاني .. موووح .. فديت خدودج يا ام خدود ..


الجده: يعلك العافيه .. كلت خدي ..


فارس: واااي فديت خدها انا ..


هيا: يه ليش تتغزل بامي يا فارس ..


فارس: هاذي حبيبة قلبي ..


الجده ضربته على ظهره: حبتك العافيه يالعيار ..


فارس: آآآآي .. ابتسم لجدته .. قطيتي عافيتي مب يد عليج .. حشى ..


اليده: ويه ويه ليحسدني هالولد .. كفاك الله ..


الكل: هههههه .. الا ام فارس اللي كانت صاده صوب التلفزيون .. 


فارس التفت على البنات وكان يدور على فاطمه من بينهم .. طالعها ورفع حاجب وابتسم .. قام من مكانه وقعد جنبها .. حط يده على كتفها وباسها على خدها ..


فارس: مبرك يا احلى عروسه ..


فاطمه حضنته: الله يبارك فيك يا فارس .. والفال لك ..


فارس مبتسم: الفال حق اللي ما عرسوا .. 


مريم: آمين .. 


فارس: اخباركم خواتي ؟ 


ايمان: مشتاقين ..


فارس: ما صدق ان ايمان تشتاق لي .. 


ايمان: ما يعجبك شي .. 


فارس: ههههههه ..
ايمان زعلت وكشرت .. فارس طالعها وابتسم ..


فارس: فديت الزعلانه ..


ايمان: اي الغلا والمعزه حق ناس وناس .. 


فارس: بدت الغيره .. 


ايمان طالعت فارس بنظره .. قامت من مكانها وطلعت من الصاله .. 


فاطمه: تعالي .. 


مريم: وي من صجها زعلت ..


فارس: بروح لها ..


الجده: من صجك ذي تزعل .. اقعد خلها عنك ..


فارس: لا يبه خواتي على راسي .. اغلى الناس هم ..


الجده: بس هم غاليات .. مافي حد مني مناك ..


فارس: ههههههه .. لا مافي .. غير هلي ماحب ..


الجده: اكيد تحب حد مني مناك ..


فارس: وحياتج اني احب .. 


الكل طالع فارس .. والريم كانت شوي وتقوم تصفقه على كلامه .. 


الجده: ومن تكون اللي خذت قلبك ؟


فارس: انتي فديت قلبج .. 


الكل: ههاااااي ..


طبعا هالكلام ما مشى على الكل .. واولهم ام فارس والريم .. اللي كانوا بينفجرون من تصرفات فارس .. استأذن فارس وراح غرفة ايمان عشان يراضيها وكان مستغرب سبب زعلها .. طق الباب ودخل .. لقى ايمان واقفه عند الدريشه واطالع برا .. 


فارس: فديت الزعلانه ايمان بنت محمد .. 


ايمان ماردت عليه .. فارس انسدح على سريرها ..


فارس: كح كح كح .. نحن هنا ..


ايمان: ادري ..


فارس: شديده البنت ..


ايمان: اي لازم استوي شديده .. 


فارس: اول مره اشوف ايمان اختي بهالحاله ..


ايمان: ليش يا عيوني .. شو شايفيني .. عديمة احساس ولا هبله ..


فارس يفكر: هممممم .. والله محتار لو كنتي عديمة احساس او هبله .. ممممم .. بس اتوقع واغلب الظن انج هبله 


ايمان: بايخ .. لا تستخف دمك ..


فارس: ههههه .. ما يسوى علينا .. زين خلاص انتي عديمة احساس ..


ايمان بعصبيه: اف .. كلش ما تضحك ..


فارس قام من السرير وراح صوبها: ليش هالزعل ايماني .؟


ايمان صدت: مب زعلانه .. 


فارس سحب شعرها: الا زعلانه .. 


ايمان بصراخ: وخر عني زين .. 


فارس عقد حواجبه: ايمان شو فيج ؟


ايمان بتوتر: مافيني شي .. 


مشت عنه وراحت صوب الحمام .. فارس استغرب منها .. طلع من الغرفه وهو يفكر في تصرفها .. راح غرفته دخل وشغل المكيف وانسدح على السرير .. غمض عيونه وتم يفكر ويفكر .. تحت فالصاله البنات والحريم الكبار قعدوا يسولفون ويضحكون انضمت لهم ايمان لما تأكدت ان فارس مو موجود بالصاله .. سمعوا جوال يرن وكانت الرنه (عالي مستواه) .. كان الجوال جنب اليده ..


الجده: من تلفونه ذي ؟


ايمان: جوال فارس .. 


ايمان قرت الاسم فالتلفون .. 


ايمان عقدت حواجبها: الدلوعه .. من هاي ؟


ام فارس: هاتي التلفون ..


فاطمه ومريم طالعوا بعض .. ام فارس خذت التلفون وردت بعصبيه .. 


ام فارس: انتي ما تستحين على ويهج تغازلين ريايل .. والله انج ما تربيتي عدل يا قليلة الادب ..


مناف توها بترد الا سمعت هالكلام من ام فارس .. تمت ساكته ولا تكلمت .. قلبها كان يدق بسرعه وماتت من الخوف .. اما كل اللي كانوا قاعدين بالصاله نظراتهم توجهت لام فارس اللي انفجرت مثل البركان .. بدون اي مقدمات سكرت التلفون وساد الصمت المكان بكامله .. الجده عصبت على الحركه ..


الجده: ليش تردين ؟


ام فارس باستغراب: وليش مارد .. اشوف ولدي يغرق ومانقذه ..


الجده بصراخ: اي يغرق واي كلام .. مالج حق ..


ام فارس: هاذي قاصه عليه ..


الجده: لا مب قاصه عليه .. ولدج ريال و على شو بتقص عليه ؟


ام فارس: عشان فلوسه ..


الجده: اي فلوس .. ليكون كل يوم يركب سياره ولا بيوته منثره من هني لين بيروت .. اي فلوس تتكلمين عنها 


ام فارس: ولدي واعرفه .. ومابيه ياخذ بنت الفقر ..


الجده: لا انتي بنت العز واللي شايفه النعمه .. انتي لو شايفه خير و تعرفين النعمه ما ترفعتي على الناس .. الله ما قال لنا تكبروا .. 


هيا: استهدوا بالله يا جماعه ما صار الا كل خير .. 


الجده: اي خير .. مرت اخوج هاذي مغروره .. وعلى شنو بعد .. 


ام فارس: الله يهداج انتي بس ..


الجده: الحمدلله على كل حال .. ادعي حق نفسج .. وفارس بياخذ اللي يبيها .. ومحد بيجبره على شي .. 


ام فارس: ان خذها تبريت منه ..


الجده: قلعتج ..


ام فارس انصدمت برد الجده .. ام محمد كانت تحاول انها تلطف الجو شوي ..


ام محمد: لا اله الا الله ..


الكل: محمد رسول الله .. 


ام محمد: هالموضوع ما يبيله هالكلام .. تقعد ام فارس مع ولدها وتشوف شو اللي بخاطره .. ويتفاهمون ..


الجده: بتتعبين من الكلام .. 


دخل فارس عليهم الصاله لانه تذكر ان جواله مب معاه .. وطبعا سمع حشرة الحريم بس ما كان منتبه للكلام اللي دار .. ام فارس قامت من مكانها وهي ماسكه تلفون فارس .. 


ام فارس: تفضل .. اتصلت لك ست الحسن والدلال ..


فارس طالع امه باستغراب .. 


ايمان بحقاره: من هاذي الدلوعه اللي مسجلها بتلفونك ؟


فارس التفت عليها وطالعها بغضب ..


الجده: انتي سكتي ولا كلمه يالسوسه .. اللي صار كله من تحت راسج انتي ..


ايمان بوقاحه: والله انا ما قلت شي .. ليش تتبلون علي ..


فارس: بس ولا كلمه .. وعطاها كف طيحها على الارض .. 


ام فارس بصراخ: مالك حق على بنتي .. كل هاي عشان هالواطيه اللي تعرفها ..


فارس صرخ باعلى صوته: خلاااااااااااااااااص ..


خذ التلفون من امه وطلع من البيت بسرعه .. ركب سيارته وطار فيها .. فاطمه تمت اطالع امها بحزن .. ام فارس قربت عند ايمان ..
ام فارس: قومي غرفتج يمه ..
ايمان وسط دموعها: مالت عليه وعليها .. 
الجده بعصبيه: قومي طلعي من هني يلا ..
ايمان ركضت وراحت غرفتها .. طبعا كل هالحوارات اللي صارت .. صارت بوجود ام محمد وساره والريم .. ام محمد انصدمت من ام فارس .. الريم انصعقت بالحقيقه .. ساره كانت ضايعه بينهم .. هيا شافت الخوف والحزن بعيون فاطمه ومريم .. 
هيا " فديتج يا فطيم .. توج عروس وصار هاي كله جدامج .. كسروا فرحتج يالغاليه " .. 
فارس طلع من البيت وكان مب مستوعب اللي صار .. تم يطالع تلفونه ومب عارف شو يسوي .. هل يتصل بمناف ولا ينتظر .. قرر انه يتصل لها .. اتصل وما ردت مناف .. اتصل على اكثر من مره ومناف المنهار كانت ما تشوف التلفون وميته من الخوف .. قررت انها تبند التلفون .. فارس اتصل ولقى التلفون مبند .. حس ان مناف خايفه .. عصب وساق بسرعه جنونيه في الشوراع .. توجه صوب البحر وقف السياره .. حط راسه على السكان وغمض عيونه .. الوضع في بيت بوفارس توتر زود لما عرف بوفارس بالموضوع .. لان عبدالعزيز حس بحزن توأمه .. كان قاعد فالميلس وفجأه حط يده على قلبه .. تم يتنفس بسرعه وتوتر .. طلع من الميلس رايح الصاله .. شاف ايمان وهي تركض رايحه الغرفه .. وام فارس وراها .. 
عبدالعزيز: شصاير ؟
ام فارس ماردت عليه وكملت دربها ورا بنتها .. عبدالعزيز استغرب وراح الصاله بسرعه .. وقف عند الباب وصوت على فاطمه .. 
عبدالعزيز: فطيم .. فطيم ..
فاطمه قامت من مكانها وراحت عند اخوها .. اول ما شافته حضنته وصاحت .. عبدالعزيز حضنها وخذها للمطعم سكر الباب وقعد جنبها .. 
عبدالعزيز: شو فيج حبيبتي ؟
فاطمه وسط دموعها: امي وفارس تهاوشوا ..
عبدالعزيز مستغرب: تهاوشوا ؟ شو السالفه ؟ 
فاطمه عدت السالفه لاخوها بكل التفاصيل .. عبدالعزيز استغرب من امه .. 
فاطمه: يعني امي ليش تسوي جي .. ليش ؟
عبدالعزيز: الله يهديها .. 
فاطمه اتصل بفارس شوف وينه .. والله خايفه عليه ..
عبدالعزيز: ما عليج من فارس .. اخوج يفكر بعقله و مب متهور ..
فاطمه: انا بروح البيت مابي اقعد هني ..
عبدالعزيز: خلج هني بعد ما يطلعون الريايل بنقعد كلنا مع بعض نشوف شو الموضوع .. بس لا تقولين حق عميمه
فاطمه: كل شي صار جدامهم .. حتى ساره مرت محمد كانت موجوده .. 
عبدالعزيز: يالله .. ليش امي جي ..
فاطمه: قول حق يوسف اني ابي اروح البيت .. 
عبدالعزيز: استهدي بالله فديتج .. 
فاطمه: مابي مابي .. متضايقه من البيت .. وتمت تصيح ..
عبدالعزيز: لا حول ولا قوة الا بالله .. زين خلاص هدي انتي .. قومي غسلي ويهج ولبسي وانا ببلغ ريلج ..
فاطمه: زين .. 
طلعوا من المطعم وراح عبدالعزيز الميلس وفاطمه راحت تغسل ويها .. شافتها يدتها ونادتها ..
الجده: فاطمه يا خلف ابوي انتي .. تعالي
فاطمه: هلا يدتي ..
الجده: ليش تصيحين ؟ اخوج ما عليه شر .. وهالمشاكل مب وقتها انا ادري .. بس ربج كريم ..
فاطمه: الحمدلله على كل حال يدتي .. 
الجده: ابيج جي .. قدها يا بنت محمد .. 
فاطمه حضنت يدتها وراحت تلبس عبايتها .. عبدالعزيز بلغ يوسف ان فاطمه تبي تروح البيت .. يوسف استغرب بس ما سأل .. سلم على الشباب فالميلس واستأذن منهم .. طلع وركب السياره ينتظر فاطمه .. فاطمه طلعت وكانت مغطيه ويها .. واستغرب زود من حركتها .. لان فاطمه مو من عادتها تتغطى .. ركبت السياره بكل هدوء ولا نطقت بكلمه .. يوسف مد يده لها .. فاطمه مسكت يده وضغطت عليها بقوه .. صاحت بصوت مسموع .. يوسف خاف عليها .. 
يوسف: شفيج حبيبتي ؟
فاطمه: اطلع من بيتنا بسرعه الله يخليك ..
يوسف بخوف: ان شاءالله .. 
طلع من بيت بوفارس وتم ساكت .. فاطمه كانت تصيح بصمت .. وصلوا البيت ونزلت فاطمه وراحت الغرفه بسرعه لحقها يوسف ودخل وراها الغرفه .. شافها منهاره وتصيح بهستيريا .. قرب منها ومسك يدها .. 
يوسف: ليش هالدموع حياتي ؟
فاطمه كانت مب قادره تتكلم وهي تصيح .. تمت تشهق وهي تحاول انها تتكلم .. يوسف حضنها وتم يهديها وقلبه معوره عليها .. بعد فتره هدت فاطمه ومسحت دموعها .. 
فاطمه: فارس اخوي ..
يوسف: عسى ماشر .. شفيه فارس ؟
فاطمه: امي مسويه له سالفه عشان الزواج ..
يوسف: الله يهديها الوالده .. 
فاطمه: مسكين فارس اخوي .. تدري ان صار له فتره ما ينام فالبيت ..
يوسف باستغرب: وين ينام عيل ؟
فاطمه: محد يدري الا محمد ولد عمي .. 
يوسف: عندي احساس ان اموره بتتيسر ..
فاطمه: آآه .. ان شاءالله .. 
يوسف مبتسم: ان شاءالله .. بس لاتزعلين نفسج حياتي .. 
فاطمه: كل شي شفته جدامي .. 
يوسف: ازمه وتعدي .. 
تمت فاطمه في احضان زوجها وكلها حزن على حال اخوها فارس .. نرجع لبيت فارس والاجواء المشحونه .. بعد ما طلع يوسف .. عبدالعزيز راح صوب ابوه وقاله ان في مشكله صارت بين فارس وامه .. 
بوفارس: اخوك وينه؟ 
عبدالعزيز: طلع من البيت مثل المينون .. ومحد يدري وينه ؟ 
بوفارس: ناد محمد ولد عمك .. بس لا تبين لاحد شي ..
عبدالعزيز: ان شاءالله .. 
عبدالعزيز راح صوب محمد وسلمان وعلي اللي كانوا يسولفون .. اندمج معاهم بالسوالف شوي وبعدين أشر بعيونه لمحمد وطالع ابوه .. محمد فالبدايه ما فهم .. طالعه عبدالعزيز وأشر على ابوه وكح عشان محد يفهم .. محمد ابتسم وفهم السالفه .. راح عند عمه اللي كان قاعد بروحه ويفكر .. 
محمد: هلا عمي ..
بوفارس: اخوك ..
محمد عقد حواجبه: شو فيه ؟
بوفارس: توه متهاوش مع امه ..
محمد: وينه ؟
بوفارس: محد يدري .. طلع من البيت مثل المينون ..
محمد: اتصلتوا له ؟
بوفارس: اتصلت له الحين ومارد علي .. قوم شوفه الله يرضى عليك .. والله اني خايف عليه .. 
محمد: ان شاءالله .. ما عليه شر فروس .. قلبه قوي ..
بوفارس: اخاف يضعف قلبه ..
محمد: اخوي وانا اعرفه .. قلبه صخر ..
بوفارس: الله يقويه ..
محمد: انا بروح اشوفه ..
بوفارس: بارك الله فيك .. 
طلع محمد من الميلس واتصل بفارس اللي رد عليه من اول رنه .. 
محمد: وينك ؟
فارس: تعالي عالبحر ..
محمد: ان شاءالله .. 
راح محمد صوب الصاله وشاف زوجته ..
محمد: انا باروح عندي شغل .. رجعي مع امي وابوي ..
ساره: على وين ؟
محمد: قلت عندي شغل ..
ساره طالعته: رايح حق ولد عمك ..
محمد ماسك اعصابه: قلت لج رجعي مع امي وابوي .. 
مشى عنها وهو متنرفز من تصرفها .. 
ساره: على قولت امه ياخذ وحده تغاززله بالتلفون .. 
محمد سمع كلمة ساره غمض عينه وقف مكانه .. التفت عليها وطالعها بغضب .. 
محمد: انتي طالق .. 
ساره بطلت عيونها وطالعت محمد بخوف .. 
محمد: لبسي عباتج خل اذلفج بيت هلج ..
ساره تمت واقفه مكانها مو مستوعبه اللي صار لها .. قرب منها وسحبها من ثايبها ..
محمد: يلا قومي لبسي عباتج خلصيني ..
ساره مشت بكل هدوء ومحمد طلع ينتظرها فالسياره .. لبست عبايتها وراحت السياره وكانوا عيالها والخدامه معاها .. شافها محمد ونزل من السياره .. 
محمد: رجعي اليهال والخدامه .. وتعالي بنفسج .. وان سمعت لج كلمه وحده بسوي لج حفله هني وجدام الكل
ساره كانت تتمنى لو يرجع الزمن شوي ورا .. وتغير اللي صار .. محمد طلب من الخدامه انها ترجع وتاخذ اليهال معاها داخل .. ساره ركبت السياره ومحمد طلع من بيت عمه و وصلها بيت اهلها .. طلع من صوب بيت اهل زوجته وراح عند فارس .. وصل ولقى فارس فالسياره وفاتح الباب .. نزل من السياره وركب الصوب الثاني .. التفت عليه فارس مبتسم ..
فارس: شلون الوضع في البيت ؟ 
محمد: للحين محد يدري ..
فارس: هههههههه .. هههههههه .. 
.................



محمد استغرب ضحك فارس .. وفارس تم يضحك بشكل هستيري .. 
محمد: شو فيك فروس .. استخفيت ؟ 
فارس: تقولي محد يدري .. امك و زوجتك واختك كانوا موجودين يوم تعافست مع امي ..
محمد " وانا اقول الاخت مستقويه علي ليش ؟ كانت موجوده يوم صارت المشكله" . . 
محمد: الله يهديهم ان شاءالله .. 
فارس: تعبت يا حمود .. اتصل لها وماترد .. 
محمد: شو صار بالضبط ؟
فارس: والله مادري .. بس دخلت الا مرت ابوي تعطـ ... 
يقاطعه محمد: من مرت ابوك ؟
فارس مبتسم: اللي مسمينها باسمي .. المهم .. عطتني التلفون وهي فاتنه .. الا تقولي اتصلت ست الحسن والدلال انا استغربت .. واللي فهمته ان تلفوني رن وهي كانت متصله ومرت ابوي ردت عليها .. بس ماعرف شو قالت لها والله .. واتصل لها ماترد علي .. وبعدين بندت جوالها .. والله احترت يا حمودي .. 
محمد: زين اتصل باخوها .. 
فارس: اتصل اقوله شو اخبار اختك ؟؟؟ 
محمد: ما باليد حيله .. زين طرشت لها مسج ؟
فارس: لا والله .. 
محمد: طرش لها مسج وقولها تتصل لك .. 
فارس خذ جواله وطرش لها مسج .. 
( مناف يا قلبه انا فارس اتصلي لي .. انا آسف على اللي صار ) .. 
فارس: خل اتصل يمكن فتحت جوالها .. 
اتصل وجوالها كان مبند .. 
فارس بعصبيه: هاذي ليش ترد على التلفون ؟ آآه يالقهر .. 
محمد: اذكر ربك فروس .. 
فارس: تدري حمود ..
محمد: شو ؟
فاس: تعرف من تكون مناف بالنسبه لابوي ..
محمد عقد حواجبه: ابوك .. ؟! شو السالفه ..
فارس: ام مناف ابوي كان مالج عليها قبل ما ياخذ امي .. 
محمد بطل عيونه: هاااااا .. انت شو تقول ؟ 
فارس: هاي الكلام اللي قاله لي ابوي .. تموا مع بعض 3 شهور وبعدين امها طلبت انها تنفصل عن ابوي .. 
محمد: ليش ؟
فارس: يقولي انها طلبت انهم ينفصلون بدون اسباب .. 
محمد: يعني ابوك تزوجها ؟ عاشوا مع بعض ؟
فارس: لا .. بس ملج بها وانفصلوا وكلن راح في حاله .. بعد ما انفصلت عن ابوي بـ 6 سنين تزوجت ابو مناف .. عاشت معها حياه حلوه وكانوا في خير .. يعني على قدهم بس عايشين مو مثل الحين .. مات ابوها بعد ما امها جابت نايف الصغير بسنه .. توفى وما كان له ورث ولا شي .. بس راتب .. وكان يشتغل في شركه خاصه .. فبعد ما مات ما مشى لهم شي من راتبه انقطع عنهم .. طلعوهم من بيتهم لانهم كانوا مأجرينه .. وعاشوا في هالخرابه اللي تشوفها ..
محمد: وابوك شلون عرف كل هاي ؟
فارس: والله ماعندي فكره يا حمود ..
محمد: فروس .. تتوقع ابوك يحب امها ؟ 
فارس: سألته نفس السؤال .. 
محمد: بشو رد عليك ؟
فارس: قالي شي طبيعي اني بحب بنت انا قررت ارتبط فيها .. بس بعد ما انفصلوا تم يفكر فيها وبعدين بدى ينسى لهى بالدنيا وانشغل .. واصلا ابوي خذ مرته بعد ما انفصل بسنه تقريبا او اقل .. ما طول يعني ..
محمد: انت صدقته ؟
فارس: اي صدقته .. كلامه كان مقنع بالنسبه لي .. ولا انت عندك غير هالرأي ؟
محمد: والله يمكن ليش لأ .. 
فارس: انا يوم قالي هالموضوع حسيت الدنيا ادور فيني .. 
محمد: زين ما سألته شلون عرف انك تكلمها ؟ 
فارس: تذكر يوم اتصلت لي و وديتها المستشفى عشان اخوها الصغير اللي مات ..
محمد: اي ..
فارس: ابوي شافني ..
محمد: اي اتذكر ..
فارس: طبعا بعد ذيك الليله ابوي سوا اتصالاته وعرف كل شي .. بس ماعتقد انه سمعني اكلمها ..
محمد: اكيد قرى حبها بعيونك يا فروس .. 
فارس: آآآه لاتعور قلبي يا حمودي .. والله محتار ماعرف شو اسوي الحين .. 
محمد: انا باتصل اطمن ابوك .. وانت حاول تتصل لها مره ثانيه .. 
فارس: زين .. 
نزل محمد من السياره واتصل في بوفارس وطمنه على فارس .. اما فارس فكل محاولاته فشلت لان مناف مسكره جوالها .. 
طبعا مناف في حاله لا تحسد عليها .. من سمعت هالكلام زعلت على حالها وعرفت سبب تأخر فارس في موضوع الزواج .. 
مناف " من هاذي اللي ردت علي بهالطريقه .. وليش تقولي هالكلام .. اكره نفسي اكره نفسي " .. 
حضنت مخدتها وتمت تصيح بحزن .. فيصل طق عليها الباب .. 
فيصل: مناف .. مناف ..
مناف: نعم يا فيصل ..
فيصل: يلا تعالي حلقي لي انا وعبود ..
مناف: زين اصبر شوي فديتك .. 
فيصل: زين ..

قامت ومسحت دموعها .. بدلت ثيابها وطلعت لاخوانها اللي كانوا ينتظرونها فالحوش .. طالعها عبدالله مبتسم وركض لها وحضنها .. 


مناف: حبيبي انته .. 
عبدالله: اليوم ابي تحلقين لي مثل فارس ..
مناف: ها .. من سمعت اسمه حست انها شوي وتصيح .. 
مناف: شلون ؟ 
عبدالله: مخفف وايد .. بس مسوي زلوفه مسمار .. 
مناف: شلون مسمار ؟ 
فيصل: انا صورته بجوالي بوريج اياه .. انا بعد ابي مثله .. 
فيصل فتح جواله وحط على صورة فارس .. مناف تمت اطالع الصوره .. طبعا فيصل كان مصور ويه فارس على جنب .. 
فيصل: شوفي شلون الزلف يكون مثلث ..
مناف: بس ماعرف اسوي جي عاد ..
عبدالله: خلاص انتي حلقي .. و بعدين بنروح الحلاق مع فارس ..
فيصل: اي ..
مناف: زين كيفكم .. 
عبدالله: فارس شرا لنا مكينه جديده ..
مناف مبتسمه لاخوانها: تستاهلون .. يلا من بيقعد اول ؟
عبدالله: انا انا .. 
مناف: يلا حبيبي .. 
قعد عبدالله ومناف حلقت له .. وبعدين قعد فيصل .. خلصت من اخوانها ورجعت الغرفه وهي منهاره بس تماسكت جدام اخوانها .. قفلت على نفسها الباب وحذفت نفسها على السرير .. خذت جوالها وشغلته .. شافت المسج اللي من فارس .. صاحت اكثر لما قرته .. فارس وصله تقرير ان المسج وصل لمناف .. على طول اتصلها .. تم الجوال يرون ومناف اطالع التفون بحزن .. ردت بدون ما تتكلم ..
فارس: يا قلبه انتي .. 
مناف: آآآه .. ليش ليش ؟ .. 
فارس: فديت قلبج انتي .. هدي الله يخليج .. والله اللي صار مو بيدي .. انا مادري عن شي .. قولي لي شو صار .؟
مناف: ليش ما تسأل اللي ردت علي .. 
وتمت تصيح بإنكسار .. 
فارس كان ميت من القهر ومنحرج من مناف على اللي صار لها من امه .. 
فارس: والله اني نسيت تلفوني عندهم .. ويوم رجعت الا اشوف الدنيا معفوسه تحت .. أنا آسف .. امسحيها فيني ..
مناف: الحين عرفت ليش طال الموضوع ..
فارس تم ساكت ومارد على مناف ..
مناف: تراني مب رخيصه يا فارس .. وانا بنت ناس مثلي مثل خواتك .. ودام هلك مب عاجبهم لاتجبرهم على شي هم مب مقتنعين فيه .. وانا اللي مابيك يا فارس .. 
فارس: ليش هالكلام يا قلبه انتي .. انا اللي اقرر من ابي ..
مناف تكابر: بس انا قلت لك مابيك خلاص .. 
فارس: اهون عليج تقولين لي هالكلام ؟ 
مناف صاحت: آآآه .. ماقدر خلاص .. عرفت قدري 
يقاطعها فارس: انتي قدرج فوق عالي .. انتي دنيتي انا .. انا وانتي نكمل بعض .. لا تقولين ما بيك .. 
مناف بغضب: مابيك مابيك .. اطلع من حياتي .. انا اكرهك اكرهك .. 
سكرت التلفون وتمت تصيح بندم .. فارس تم يطالع التلفون بكل هدوء .. محمد كان يراقبه من سيارته .. فارس نزل من السياره وراح عند سيارة محمد .. 
فارس: خلاص توكل حمودي .. انا بقعد شوي بروحي وبعدين برجع بيتي ..
محمد: زين .. بس طمني عليك .. 
فارس: ان شاءالله .. 
محمد حرك وهو يفكر في فارس ..
محمد " الله يعينك يا فارس " .. 
فارس تمشى على السيف وهو يفكر في مناف وكلامها .. 
فارس " من قلبها تقولي مابيك .. لا اكيد لانها معصبه قالت هالكلام .. مناف تحبني وانا احبها وايد .. ماتخيل حياتي بدونها .. هي ام عيالي وهي حبيبة قلبي .. هي حب حياتي وعمري كله " .. 
تم فارس يقلب الافكار في باله وهو محتار .. محمد رجع البيت وكان بومحمد ينتظره فالحوش .. محمد اول ما شاف ابوه عرف شو الموضوع .. نزل من السياره وراح صوبه ..
بومحمد: شو صاير ؟
محمد: ولا شي .. وديتها بيت اهلها ..
بومحمد: الله يهديك يا يبه .. كل يوم والثاني مطرشها بيت اهلها ..
محمد: لانها ما تعرف السنع ..
بومحمد: طول بالك عليها ..
محمد: انا طلقتها ..
بومحمد بطل عيونه: ها .. طلقتها ..
محمد: اي ..
بومحمد بعصبيه: انت ما تستحي على ويهك .. انت ماتحس .. جرحت البنت وبهدلتها ..
محمد: انا مب ياهل عشان تقولي هالكلام .. خفت على مشاعرها ولا فكرت في مشاعري .. ؟ وانا ما بهدلتها هي اللي تبي تفرض شخصيتها علي .. اذا بخليها عيل بتخرب دنياي .. 
بومحمد بغضب: تردها ..
محمد: مب رادها .. وبروح المحكمه بطلقها وبطرش لها ورقتها .. تعبت وياها .. 
بومحمد مشى عن محمد وهو معصب .. محمد ما افتكر في ابوه ولا في كلامه .. اول مره يحس انه يسوي شي صح كان دوم مسوي حساب لابوه على حساب مشاعره .. بس هالمره وقف له وصد زوجته .. راح غرفته دخل وتم يطالعها ويفكر .. 
محمد: الغرفه يبيلها تبديل .. بغير الاثاث كله .. بتخلص من هاللي اشوفه كل يوم .. 
خذ له شور دافي .. صلى ركعتين وانسدح على الكرسي ونام شوي .. 
الحين نروح بيت بوفارس اللي اشتعل بالصراخ .. بعد ما خلا البيت من الناس دخل بوفارس الصاله رايح عند زوجته .. لقى امه وهيا ومريم فالصاله .. 
بوفارس: وين مزنه ؟ 
الجده: فوق ..
بوفارس: مريم روحي نادي امج ..
مريم: ان شاءالله .. 
دخل الجد و وراه عبدالعزيز .. 
الجد: شو صاير ؟ 
الجده: مرت ولدك استخفت ..
الجد: شوله ؟
الجده عدت عليه السالفه وبوفارس كان يسمع ومغتاظ على اللي صار .. تم ياكل في نفسه من القهر .. مريم نادت امها ونزلوا الصاله .. ام فارس كانت متنرفزه دخلت الصاله وهي مب على بعضها .. 
بوفارس: هيا .. مريم .. بوسعود .. طلعوا خلونا بروحنا ..
عبدالعزيز: ان شاءالله .. 
مريم وعبدالعزيز طلعوا وراحوا المطعم يناقشون اللي صار .. اما هيا راحت عند ايمان الغرفه ..
عبدالعزيز: امي شلون قالت هالكلام ؟
مريم: ايمانو سوسه ترا ..
عبدالعزيز: ليش ؟
مريم: لان لما رن جوال فارس .. تليقفت وخذته من يد ايديده .. وقرت الاسم بصوت عالي .. امي احترت وردت على طول وهزأت البنت المسكينه .. لا ويوم دخل علينا فارس الشيخه ترادد ايديه اللي ما تستحي على ويها ..
عبدالعزيز بغضب: انا هاذي بروح اصفقها ..
مريم: اقعد الله يخليك .. كفاها الكف اللي جاها من فارس .. عطاها كف محترم قطها على الارض ..
عبدالعزيز: بعد هالكف ما يبرد الخاطر .. ودي اروح انتف كشتها ..
مريم: لا تزيد الطين بله .. خلها على ربك .. بس امي ليش تصرفت بهاللطريقه .. ليش جرحت بنت الناس .. وتفكيرها غريب .. متحججه ان البنت تلعب على فارس عشان فلوسه .. ابي اعرف اي فلوس تتكلم عنها .. فارس اخوي بعده بأول المشوار .. 
عبدالعزيز: الظاهر انعمت عين امي لما شافته تشارك مع خالد ريلج في شركتهم الصغيره ..
مريم: الظاهر .. بس الله يستر من الجاي ..
عبدالعزيز: مسكينه فطوم ..
مريم: آآآه .. والله معوره قلبي المسكينه .. ما فرحت فديت قلبها ..
عبدالعزيز: الله بيعوضها ان شاءالله ..
مريم: الله معوضها .. يوسف يحبها ويموت فيها .. وفطيم فديتها تفرح بوجوده حولها .. 
عبدالعزيز: الله يخليهم لبعض ..
مريم: آمين .. 
تموا الاخوان مع بعض فالمطعم على اعصابهم .. الحين خل نروح للصاله ونعرف شو ردة فعل بوفارس من الموضوع .. 
ام فارس: انا قلت هالبنت ما ياخذها ..
الجد: شوله ما ياخذها .. بنت ناس حالها حال بنات خلق الله ..
ام فارس: الله يهديك يا عمي .. البنت عينها قويه تغازل الولد على التلفون .. 
الجده: شو فيها زين ..
ام فارس: انتي تقولين هالكلام يا ام محمد .. 
بوفارس كان متكتف ويستمع لهم بصمت .. 
الجده: اي خليه يحب .. دام ما غلطوا خل يحبون ويتزوجون .. 
ام فارس: يا ناس البنت مب من ثوبنا ..
الجده صفقت ايدينها ببعض: يا عل ثوبج الشق .. شو بعد مو من ثوبنا .. يوم بغاج محمد ولدي ما كنتي من ثوبنا .. خافي الله في بنات الناس .. ترا عندج ايمان ما تزوجت .. بطيح في جبدج حسبي الله ونعم الوكيل ..
ام فارس اغتاظت من كلام ام زوجها .. سكتت وماحبت انها ترد عليها .. 
الجد: يا جماعه دام الولد يبيها خلوه ياخذها .. 
الجده: وبعدين يتحمل كل اللي يجيه من اختياره .. 
ام فارس: لا .. ماشوف ولدي يغرق واخليه ..بعد ما يطيح الفاس بالراس تبونه يطلقها ..
الجده: الله لا يقول يطلقها .. 
مريم: الله يهديكم ان شاءالله ..
ام فارس: ما عاد لي قدر في هالبيت ..
عبدالعزيز: محشومه الغاليه ..
ام فارس: وين الحشيمه وكلن تلقفني من صوب ..
مريم: الله يهديكم .. بس ليش انتي رافضه البنت ومصره ..
ام فارس: يا بنتي ليش انزل مستوانا لهلاشكال .. احنا وين وهم وين ..
مريم: ماما .. بس انتي عمرج ما علمتينا ان نشوف حالنا على الناس .. كنتي دوم تقولين لنا كلنا واحد ..
عبدالعزيز: صح يمه .. 
ام فارس: انا علمتكم هالكلام واصر عليه .. بس ما ناخذ ونختلط بهالناس اللي اقل منا ..
عبدالعزيز: يمه كلامج متناقض ..
ام فارس بعصبيه: اي تناقض انت بعد .. نعطف عليهم ونشفق عليهم .. بس ما نقربهم .. 
عبدالعزيز: هدي هدي يمه .. ماله داعي هالعصبيه ..
ام فارس: لانكم تحروني بكلامكم ..
عبدالعزيز: خلاص كلامج هو اللي ماشي ..
مريم: اللي تشوفينه يمه ..
ام فارس: تسايروني ولا شو ؟
مريم: لا يمه احنا طايعينج ..
ام فارس طالعتهم بغضب وطلعت من الصاله .. مريم و عبدالعزيز تموا بروحهم فالصاله محتارين وكلن يفكر بصمت .. رن جوال مريم وخالد كان متصل لها .. ردت بحزن ..
مريم: هلا خالد ..
خالد: امرج حبيبتي ؟ 
مريم: تعال ..
خالد: شو فيج حبيبتي ؟
مريم: مافيني شي .. 
خالد: من مزعلج ؟
مريم: بعدين بقولك .. انت وين الحين ؟
خالد: قريب من بيتكم ..
مريم: زين خل اروح البس عيل ..
خالد: مع السلامه حبيبتي ..
مريم: الله وياك .. 
سكرت مريم من خالد وراحت لبست عبايتها وتمت تنتظر خالد .. عبدالعزيز انتظر مريم لين مر عليها خالد .. طلع من البيت رايح القهوه مع فاضل وعلي .. 
مرت 3 ايام على الاحداث اللي صارت فارس ومناف كلن شايل همه .. محمد ما تراجع عن قراره واعلنه للكل .. خالد ومريم حياتهم طبيعيه مع بعض الخوف من قبل مريم .. ايمان حابسه نفسها في غرفتها وشايله على فارس .. ام فارس كل يوم تحاول تناقش بوفارس في موضوع فارس .. بس بوفارس يرد عليها بكلمه وحده ( فارس ياخذ اللي يبيها ) .. و ام فارس تغتاظ من هالكلمه .. الجده تحاول انهاتوصل فارس بس مب قادره .. بومحمد معصب على محمد ويحاول انه ينقعه عشان يرجع عن قراره .. بس محمد رافض وسوا اللي في باله .. فاطمه ويوسف اللي بيسافرون يقضون شهر العسل في جزر المالديف .. طبعا فارس هو اللي كان موصلهم للمطار .. فاطمه كانت تشوف الحزن بعيون اخوها .. وتشوف شلون يضحك ويبتسم ويكابر .. كانت الساعه 6 المغرب فاطمه ويوسف وفارس متجهين للمطار .. فاطمه من الظهر في بيت اهلها بالوضع المتوتر .. بس امها وابوها كانوا يحاولون يلطفون الجو عشان ما يكدرون خاطر فاطمه .. بعد دموع الفراق والاحضان والقبلات فاطمه ويوسف وفارس اتجهوا للمطار .. وهم فالطريق كانوا يدردشون يضحكون بفرح .. لما وصلوا المطار نزلوا الشنط وسلموا على بعض .. فاطمه كانت تشوف فارس بحزن .. 
فاطمه: فارس فديت روحك .. انت قدها ..
فارس مبتسم: قدها في شو ؟ 
فاطمه مبتسمه: فااااارس ..
فارس: هههههه .. زين خليني اساعد نسيبي واحمل معاه الشنط .. 
راح صوب يوسف وساعده ودخل معاهم وخلص امورهم فالمطار .. فاطمه كانت تشوف فارس وحزنانه على حالة اخوها .. 
فاطمه " ليت عندي قلبك يا فارس .. حزين وتكابر .. زعلان وتبتسم .. الله يعينك وينولك اللي في بالك " .. 
فارس ويوسف راحوا عند فاطمه اللي كانت تناظرهم وتتفكر فيهم .. وخصوصا فارس اخوها .. 
فارس: يلا يا عصافير .. تحملوا بأنفسكم .. وطمنونا عليكم اول ما توصلون ..
يوسف: بأذن الله .. 
فارس ويوسف سلموا على بعض .. اما فاطمه حضنت فارس بحنان وتمت توصيه .. 
فاطمه: فديتك ما وصيك على امي وخواتي .. مالهم الا انت .. ترا امي تحبك يا فارس ..
فارس: وانا بعد احبها .. 
فاطمه: حاولوا تتفاهمون .. الحين كل شي وضح لنا ..
فارس: ولا يهمج انتي من اللي احنا فيه الحين .. روحي تونسي مع هالسبع .. تراه مشتاق لج ويموت فيج ..
فاطمه طالعت يوسف اللي كان يناظرهم وهو مبتسم ..
فاطمه: الله يقدرني واسعده ..
فارس: بنت محمد ما عليج زود .. 
حضنها وباسها على جبهتها .. مسك يدها و وصلها عند يوسف .. 
فارس: هالغاليه امانه عندك .. وهالغالي امانه عندج .. الله يوفقكم مع بعض .. وترجعون لنا بالسلامه .. 
فاطمه ويوسف: تسلم .. 
مشوا ماسكين ايدين بعض بحنان .. فارس كان واقف يراقبهم ومبتسم .. طلع فارس من المطار وحامل همه ورا ابتسامته .. ركب الرنج الاسود وتنفس بعمق .. طلع جواله من جيبه وتم يطالعه بحزن ..
فارس: ولا حتى مسج منج يا مناف .. آآآآه يا مناف .. 
شغل السياره وحرك من صوب المطار متجه صوب بيت مناف .. وقف عند بداية فريجهم يطالع بيت مناف بحزن .. تم فتره على هالحال .. رن جواله وكان محمد ولد عمه المتصل .. فارس ما كان له مزاج يكلم حد .. بس رد على محمد ..
فارس: هلا ..
محمد: فروس ..
فارس: قولي ..
محمد: طلقتها ..
فارس بطل عيونه متفاجأ بالكلمه اللي سمعها من محمد .. 
فارس: شو ؟
محمد: طلقتها .. 
فارس: ليش ؟؟
محمد: ما عاد فيني اتحمل اكثر ..
فارس حرك من صوب بيت منافو راح يتمشى فالشوارع وهو يكلم محمد ..
فارس: حمود ليش سويت جي ؟ 
محمد: والله ما تعيشون اللي اعيشه انا ..
فارس: زين طول بالك معاها شوي ..
محمد: الله يخليك عاد .. لا تقولي اطول بالي معاها .. طولت بالي لابعد الحدود .. 
فارس: زين فكر عدل .. وعطها وقت تفكر ..
محمد: توني طالع من المحكمه .. وبيطرشون لها ورقتها ..
فارس: حمود يعني خلاص ما تحل لها انت ؟
محمد: اي نعم .. توصلها ورقتها وتقعد في عدتها .. 
فارس: الله يهديك يا حمود ..
محمد: فروس تدري ..
فارس: شو ؟
محمد: الحين احس ان نفسيتي مرتاحه .. هم وانزاح ..
فارس: الحين تقول هالكلام .. بعدين بتتحسف لي ذكرتها ..
محمد: ماعتقد ..
فارس: شو اللي مخليك تتأكد .. ترا الحمامه طارت .. ( كان يقصد فاطمه اخته ) 
محمد: الله يسهل درب الحمامه .. 
فارس تم ساكت ويفكر في محمد وكلامه .. 
محمد: فروس ما يستوي اعيش عندك ؟
فارس: ههههههه .. ضحكتني يا حمودي ..
محمد: هههههه .. اليوم بجي اغلس عليك ..
فارس: اول شي بأجر لك السرير اللي بتنام عليه .. و باخذ منك تأمين .. والاكل والشرب عليك ..
محمد: صج والله .. بعدين عن اي سرير تتكلم .. كلها الا الكرسي اللي بالصاله بنام فيه .. انت شقتك فيها سرير اصلا ..
فارس: قريب ان شاءالله ..
محمد: ان شاءالله .. 
فارس: انت وين ؟ 
محمد: احوط فالشوارع .. وانت وين ؟ 
فاس: انا سيم سيم انته ..
محمد وفارس ضحكوا بصوت عالي: ههااااااااي .. 
فارس: تعالي الشقه وجيب معاك شي ينأكل .. باموت من الجوع ..
محمد: حاضرين طال عمرك ..
فارس: تسلم حبيبي ..
محمد: انا قريب من بيتك .. بمر اخذ لنا اكل وبمرك .. لا تتأخر ..
فارس: انا بعيد شوي عن البيت .. تعرف وين مكان المفتاح صح ..
محمد: زين عيل خذ راحتك وانا باسبقك على البيت ..
فارس: ما تقصر بن عمي ..
محمد: حاضرين .. 
فارس: سلام ..
محمد: سلام ..
سكروا من بعض .. محمد راح خذ لهم غدا .. وراح الشقه .. فارس كان يتمشى بهدوء فالشوارع لين وصل الشقه اول مادخل لقى محمد فالمطبخ يجهز الغدا .. تم يطالعه وهو مبتسم .. 
فارس " فديتك حمودي .. والله ماعرف شو بسوي بدونك " .. 
فارس: يسلمو يسلمو ..
محمد التفت مبتسم: الله يسلمني .. بس انا مسوي كل هاي لي انا .. لاتصدق نفسك وتفكر اني مجهز ومرتب عشانك ..
فارس: صج والله .. 
محمد: اي صج .. تعال بقولك ..
فارس: قول ..
محمد: قرب شوي هني ..
فارس مشى كم خطوه صوب محمد ..
فارس: هلا ..
محمد: خذ يلا جهز الطاوله واغرف لنا الغدا فالصحون ..
فارس: لا والله ..
محمد: اي .. انا اكبر منك وانت لازم تخدمني ..
فارس: احلف انت بس ..
محمد: اصغر القوم خادمهم .. وانا وانت نشكل قوم لان عددنا تعدى 1 .. ولخيبة حظك طلعت الاصغر .. يعني لازم تخدمني .. زين خلصنا بلا هذره زايده ورتب لنا السفره .. جوعان وابي اتغدى .. عالعموم انا بروح اتابع لي فلم عالماشي لين تخلص انت .. ولا تنسى تناديني اول ما تخلص ..
فارس رفع حاجب: هممممم .. زين طال عمرك .. تفضل تابع لك فالم عالماشي .. ولما اخلص بناديك ..
محمد: احم .. عدل الكلام الحين ..
فارس " اصبر علي يا حمود " ..




طلع محمد من المطبخ وراح الصاله .. شغل التلفزيون .. فارس جهز غداه وتم ياكل بروحه .. محمد فالصاله حس ان فارس طول .. قام من مكانه وراح المطبخ ولقى فارس ياكل بكل هدوء ..
محمد: احلف انت بس ..
فارس مات من الضحك على محمد .. 
فارس: هههاااااااي .. هاي اخرة اللي يتأمر وايد .. تستاهل ما جاك ..
محمد: صج والله .. 
سحب الكرسي وقعد .. غرف له وهو معصب على فارس ..
محمد: قوم جيب لي ماي ..
فارس وهو ياكل: والله الثلاجه وراك .. قم جيب لك ..
محمد: فروس .. خل النفس طيبه عليك ..
فارس: زين زين .. كسرت خاطري .. 
فتح الثلاجه وطلع الماي .. 
فارس: حمودي في لبن تبي ؟
محمد: اوووه .. احلى واحلى .. هات خل نشرب ..
فارس: حاضرين طال عمرك ..
محمد: غصبن عنك ..
فارس: هههههه .. 
محمد وفارس تغدوا وقيلوا لهم ساعه لين أذن العصر .. قعدوا مع الاذان و نزلوا المسيد يصلون .. 
فاطمه ويوسف وصلوا وجهتهم سالمين .. فاطمه كانت منبهره بروعة المكان .. كانوا يتمشون عند البحر وشابكين ايدينهم ببعض .. 
فاطمه: بصراحه المكان روعه يا يوسف .. ما توقعته جي .. 
يوسف: وجودج في المكان خلاه بهالروعه ..
فاطمه مستحيه: وليش مو وجودك انت ..؟
يوسف: لا انتي غير وانا غير ..
فاطمه بدلع: شلون يعني ؟
يوسف: انتي وين ما تروحين تحلين المكان .. بس انا لما اكون معاج اكون احلى واحلى .. 
فاطمه: فديت قلبك يا يوسف .. 
يوسف ضغط على ايدينها: الله لا يحرمني منج .. ودي اشيلج واركض بج على طول السيف واصرخ بأعلى صوتي واقول للناس اني احب زوجتي حبيبة قلبي فطومتي ..
فاطمه: فديت روحك ..
يوسف: حبيبتي ..
فاطمه: عمري انته ..
يوسف مبتسم: رتبي الاغراض بكره بنروح جزيره ثانيه ..
فاطمه مبتسمه: ان شاءالله فديتك .. يعني في احلى من هاذي ؟
يوسف: بعدج ما شفتي شي ..
فاطمه: ماشاءالله .. 
تموا يتمشون لين وصلوا مكان على السيف فيه صخور كبيره .. 

فاطمه: خل نقعد شوي ..
يوسف: ان شاءالله ولا يهمج ..
فاطمه قعدت جنب يوسف مسكت يده والتفت عليه مبتسمه ..
فاطمه مبتسمه: يوسف ..
يوسف: عيونه ..
فاطمه: أحــبــك ..
يوسف ضغط على يدها: وانا اموت فيج .. 
فاطمه حطت راسها على كتف يوسف ومسكت يده .. تموا يتأملون روعة الغيوم وجمال البحر .. بعد هالقعده الرومنسيه رجعوا للفندق وقضوا لليلتهم هناك .. اليوم اللي بعده ركبوا يخت كبير وفخم .. خذهم للجزيره الثانيه .. 
يوسف وفاطمه كانوا قاعدين صوب المسبح ويسولفون .. 
فاطمه: بصراحه روعه هاليخت ..
يوسف: بصراحه حلو ومريح .. بس تدرين لما كنا فالمكسيك ركبنا يخت عجيب .. طبعا كان اصغر لانه شخصي تقريبا .. بس كل اللي يخطر وما يخطر في بالج موجود فيه .. 
فاطمه: وااااو .. 
يوسف: رحلتة المكسيك ما انساها .. صج تونست فيها مع الشباب .. 
فاطمه طالعة يوسف: تفكر تكررها ؟
يوسف: والله اذا عزموا الشباب ليش لأ .. 
فاطمه: فديت روحك .. ان شاءالله دوم اشوفك مستانس حبيبي ..
يوسف: قربج يسوى عندي كل هالدنيا وما فيها .. 
فاطمه انحرجت: فديت روحك يا يوسف .. 
طالعها يوسف مبتسم: حبيبتي قومي نتمشى شوي ..
فاطمه: يلا حبيبي .. 
قاموا من مكانهم وراحوا يتمشون حول اليخت .. فاطمه ويوسف قضوا احلى ايامهم يتنقلون من جزيره لجزيره .. فاطمه كانت وايد فرحانه بالمكان وبقرب يوسف .. ويوسف كان وايد فرحان لان فاطمه حلاله وهو حلالها .. انقضت ايامهم بوناسه وفرح ورومنسيه .. 


هلي لا تحرموني منه ..
هلي لا تبعدوني عنه ..
مثل ما هو قطعه مني .. انا تراني قطعه منه ..
احبه .. اموت انا اذوب انا ادوخ انا والله وميت فيه ..
احبه .. وعقلي وقلبي وروحي يا علني ما بكيه ..
هلي لا تحرموني منه ..
هلي الله يسامحكم .. اذا ما كان عاجبكم
هلي تكفون طالبكم .. احس بشوفه الجنه ..
هلي لا تحرموني منه ..
هلي تكفون خلوني .. معاه ولا تلوموني ..
هلي ماريد انا غيره .. ولا يغني احد عنه ..
فارس ومناف حبايب انجرحوا من بعض .. فارس جرح مناف من غير ما يقصد ومناف جرحته من غير ما تقصد .. فارس قاعد في الشقه بروحه ويطالع التلفون .. مناف قاعده بروحها في غرفتها واطلع التلفون .. مسحت دموعها وقامت من سريرها وقفت جدام المرايه وتمت تتأمل ويها اللي بدت عليه علامات التعب .. 
مناف " وحشتني يا فارس .. خاطري اسمع صوتك .. خاطري اشوفك " .. 
طالعت دموعها اللي ملت عيونها ونزلت على خدودها .. غطت ويها بيدينها الناعمات وصاحت بقهر .. 
فارس وقف عند المرايه وشاف شكله .. شعره مبعثر ولحيته مو مرتبه .. السواد تحت عيونه بدى واضح .. 
فارس " وحشتيني يا مناف .. خاطري اسمع صوتج .. خاطري اشوفج " 
طالع نفسه بكل حزن .. غطى ويهه بيدينه وخذ نفس عميق .. رجع مكانه فالصاله وتم يطالع التلفون .. تكى براسه على وراه وغمض عيونه .. رن جواله وكان محمد ولد عمه المتصل .. 
فارس: هلا ..
محمد: فروسي ..
فارس ابتسم: حمودي .. 
محمد: وينك ؟ 
فارس: وين بكون يعني .. في بيتي ..
محمد: تجينا القهوه .؟
فارس: لا ماعتقد ..
محمد: ليش ؟
فارس: مالي خاطر اطلع ..
محمد: تعال غير جو .. بسك كآبه ياخي ..
فارس: حمود الحين بنكمل شهر وماتصلت لي .. واتصل لها وتلفونها مبند ..
محمد " الله يعينك يا فارس ": زين تعال القهوه فرفش شوي ..
فارس: لا مب جاي .. 
محمد: على راحتك .. يلا سلام .. 
فارس: سلام .. 
سكر من ولد عمه وهو يفكر في مناف .. رن جواله وشاف الشاشه وكان فيصل المتصل .. استغرب من اتصال فيصل .. حس بالتوتر ورد ..
فارس: هلا فيصل ..
فيصل بخوف: فارس الحقني ..
فارس قام من مكانه: شو فيكم ؟
فيصل: اختي طايحه على الارض وماتتحرك ..
فارس"مناف!!": ها .. شو فيها ؟
فيصل: مادري .. اخاف تكون ماتت ..
فارس: الحين جايكم ..
فيصل: بسرعه الله يخليك .. 
فارس: زين زين .. 
فارس حس انه حلمان .. قام من مكانه وبسرعه ركب السياره وطار صوب بيت مناف .. كان يسوق بسرعه جنونيه من خوفه على مناف .. وصل بيتهم و شاف عبدالله واقف عند الباب ويصيح بخوف .. فارس كان ميت من الخوف على مناف .. وعبدالله شكله يكسر الخاطر وهو يصيح ويمسح دموعه .. اول ما شاف سيارة فارس ركض صوبها فارس نزل من السياره وحض عبدالله اللي ارتمى في احضانه يرجف ويصيح ..
عبدالله: مناف ما تتحرك .. 
فارس: ان شاءالله ما عليها شر فديتك .. 
عبدالله حضن فارس ولا تركه .. فارس اتصل بفيصل اللي ركض برا عند فارس ..
فيصل: اختي في غرفتها وامي عندها .. طايحه على الارض ولا تتحرك ..
فارس: سو لي درب بدخل ..
فيصل ركض بسرعه عند امه اللي كانت منهاره جنب بنتها ..
فيصل: يمه فارس بيدخل ..
ام مناف: باغطي اختك خله يدخل .. 
طلع فيصل عند الباب ونادا فارس ..
فيصل: تعال بسرعه فارس ..
فارس دخل بيت مناف ولحق فيصل لين غرفة مناف .. كان شايل عبدالله ويمشي بسرعه .. وصل غرفة مناف وشاف مناف ممده على الارض و مغطيه بالعبايه .. نزل عبدالله وقرب من ام مناف ..
فارس: شفيها يمه ؟
ام مناف: مادري شفيها صار لها كم اسبوع لا تاكل ولا تشرب شي .. كله بروحها وزعلانه .. 
فارس: زين شليها انتي وفيصل خل نوديها السياره .. 
ام مناف: ان شاءالله .. 
فارس: فيصل .. ساعد امك يلا بقرب السياره اكثر عند الباب .. 
فيصل: ان شاءالله .. 
فارس مسك يد عبدالله وراح صوب السياره قربها عند الباب وانتظر فيصل و ام مناف .. اول ما قربوا ساعدهم يحطونها على الكرسي .. فارس كان قلبه يتقطع على مناف .. 
فارس: غطوها عدل .. 
ام مناف وسط دموعها: ان شاءالله .. 



فارس كان حاط عبدالله في حضه .. وفيصل قاعد جنبه .. وام مناف تعابل بنتها فالسيت اللي ورا .. فارس طار على المستشفى .. اول ما وصل ركض هو وفيصل عند الاستقبال .. الممرضات ركضوا صوب السياره بالسرير .. نزلوا مناف اللي كان مغمى عليها .. حطوها على السرير وركضوا فيها لين غرفة الكشف .. ام مناف راحت مع الممرضات وفارس وعبدالله وفيصل كانوا ينتظرون .. فيصل كان ميت من الخوف .. ويفكر في اخته خايف ن مصيرها يكون مصير نايف .. لانه عاش موت نايف بتفاصيله .. فارس كان يشوف الخوف الواضح على فيصل .. اما عبدالله كان يرجف مثل الطير .. يصيح شوي ويسكت شوي .. 
عبدالله: فارس ..
فارس: نعم .. 
عبدالله: مناف بتروح عند الله مثل نايف ؟
فارس تسارعت دقات قلبه: ان شاءالله ما عليها شر .. الحين الدكتوره بتطمنا عليها ..
فيصل واقف يطالع الدريشه ويفكر بصمت .. فارس كان يراقبه بحزن .. 
في غرفة الكشف تبين ان مناف هبوط وجسمها فقد نشاطه لانها ما تاكل ولا تشرب .. ام مناف كانت تصيح بحزن على بنتها والحاله اللي وصلت لها .. طمنتها الدكتوره على مناف وطلعت معاها عند الشباب تطمنهم هم بعد .. الدكتوره مشت مع منافعند الشباب وكلمت فارس ..
الدكتوره: زوجتك ما عليها شر ..
ام مناف وفارس تموا يطالعون بعض ..
فارس: شلون حالتها الحين ؟
الدكتوره: عطنها ابره تهديها .. وحطين لها المغذي .. بس لازم تلزم زوجتك انا تاكل .. جسمها فقد نشاطه من قلة الاكل .. 
الدكتوره: انت مزعل المدام ؟
فارس ارتبك: ها ..
ام مناف انقذت الموقف: بنتي دلوعه شوي .. وخايفه على رشاقتها ..
الدكتوره: بس طريقتها غلط .. 
ام مناف: راسها يابس ولا تسمع الكلام ..
الدكتوره: زوجها ان شاءالله بيقنعها .. لازم تراقبها وتراقب اكلها ..
فارس: ان شاءالله .. 
فيصل كان يطالع فارس ولاحظ ارتباكه .. عبدالله كان يتخل لو فارس صج زوج اخته مناف .. ام مناف كانت تشوف بوفارس في فارس ..
ام مناف " وايد يشبه محمد " .. 
الدكتوره كتبت لفارس وصفة ادويه لمناف .. فارس خذها وراح الصديدليه وكان عبدالله معاه .. بعد ماخذ الادويه رجع الاستراحه عند ام مناف وفيصل .. 
فارس: يمه هاي الادويه حقها .. خليها تاخذها بانتظام ..
ام مناف: ان شاءالله .. جزاك الله خير يا فارس .. والله بدونك كنا بنضيع ..
فارس: انا ولدج يا يمه .. واللي تامرين فيه انا حاضر لج .. 
ام مناف: ما قصرت يا ولد الاجاويد .. 
فارس: انا بطالع شوي برا وبرجع .. مب متأخر عليكم ..
ام مناف: الله يحفظك .. 
فارس: سلام .. 
فارس راح صوب غرفة الدكتوره .. طق الباب ودخل عليها .. الدكتوره استقلبت فارس بابتسامه حلوه ..
الدكتوره: تفضل حياك ..
فارس: جزاج الله خير .. 
الدكتوره: شلون خليتها تسوي بنفسها جي ؟
فارس باحراج: قالت لج امها ان راس يابس وعنيده وايد هي ..
الدكتوره: تراها اموره وحرام اللي تسويه بنفسها .. لو ستمرت بهالشي تراها بتضر نفسها اكثر .. لازم تكلمها 
فارس: ان شاءالله ولا يهمج .. زين ممكن اشوفها ؟
الدكتوره: اي اكيد .. الحين بتصل بالممرضه توديك غرفتها ..
فارس: هي قاعده ؟
الدكتوره: من التعب تقعد شوي وترجع تنام .. 
فارس " فديتها ": زين انتوا بتخلونها عندكم فالمستشفى ؟
الدكتوره: اليوم لازم اتم عندنا عشان نراقب حالتها .. وبأذن الله بكره بنطلعها الظهر ..
فارس: ان شاءالله .. 
دخلت الممرضه تنتظر فارس .. فارس سلم على الدكتوره وشكرها وراح ورا الممرضه غرفة مناف .. كان يمشي بسرعه ويسابق الممرضه لين غرفة مناف .. الممرضه كانت تشوف فارس وتضحك عليها .. وصلوا الغرفه وفارس طاير وهو يمشي وراح سيده .. الممرضه نادته ..
الممرضه: لو سمحت الغرفه هني ..
فارس رجع صوبها وكان منحرج من نفسه ..
فارس: مشكوره اختي ..
الممرضه: تستاهل سلامتها ..
فارس: الله يسلمج .. 
دخل الغرفه وشاف مناف والابره في يدها .. سكر الباب وقرب منها .. تم يتأمل ملامحها البريئه .. قعد على الكرسي ومسك يد مناف .. قربها من شفته وباسها برقه .. قرب منها وهمس في اذنها .. 
فارس: يا قلبه ..
مناف سمعت صوت فارس في اعماقها وكانت تفكر انها تحلم .. كانت تتأوه من الالم والتعب ..
مناف: همممم ..
فارس بهمس: حياته وروحه انتي ..
مناف فتحت عيونها بتعب وشافت ويه فارس بس ما كانت قادره تميزه من التعب .. بطلت عيونها عدل وشافت فارس يطالعها ومبتسم .. مناف حاولت انها تتكلم .. فارس حط يده على شفايفها ..
فارس: لا تقولين شي حياتي ..
مناف: همممم ..
فارس: عمري انتي .. ليش سويتي بنفسج جي حبيبتي ؟ امج واخوانج خايفين عليج .. وانا ميت من الخوف عليج ذبحتيني يا مناف ذبحتيني .. 
مناف تمت اطالع فارس ودموعها نزلت على المخده .. فارس مسح دموعها بيده ..
فارس: لا تسوين فيني جي .. انتي مني .. انتي مني .. اللي سويتيه جرحني وذبحني .. انا انتهيت يا مناف .. لا تحرميني حبج .. لا تحرميني صوتج .. لاتحرميني شوفتج .. 
مناف: احبك ..
فارس عض شفته: فديت حبج انتي .. ابتسم لها وضغط على يدها بقوه .. 
مناف: وين امي واخواني ؟
فارس: برا .. الحين انا بطلع وبخليهم يجون عندج ..
مناف ابتسمت لفارس بحنان .. فارس ابتسم لها بعذوبه .. طلع من الغرفه وراح صوب الاستراحه .. نادا على فيصل .. 
فارس: فيصل ..
فيصل: نعم ..
فارس: انا رحت عند الدكتوره وقلت لها انكم تبونتشوفون اختكم .. وقالت تقدرون تشوفونها ..
فيصل مبتسم: والله ..
فارس ابتسم له: اي فديتك .. روح بلغ امك عشان تروحون لها .. انا بروح الحلاق وبرجع لكم ..
فيصل: انا بعد ابي اروح الحلاق .. انتظرنا شوي .. 
فارس مبتسم: ان شاءالله .. 
فيصل راح عند امه وقالها كلام فارس .. ام مناف استانست وراحوا كلهم غرفة مناف .. دخلوا عليها وكانوا مبسوطين .. مناف اول ما شافتهم استانست .. ام مناف حضنتها وتموا يصيحون .. 
ام مناف: ليش تسوين بنفسج جي يمه ؟ 
مناف صدت عن امها وكانت منحرجه منها ..
ام مناف: وش في خاطرج يمه قولي لي ..
مناف: مافي خاطري شي ..
ام مناف: فديت قلبج يا بنتي .. ترا مالنا غيرج .. خوفتينا عليج ..
مناف: انا آسفه يمه .. والله ما كررها .. 
عبدالله: الحمدلله ان الله ما خلاج تروحين مع نايف .. 
مناف طالعت عبدالله بحنان وحضنته .. 
فيصل قرب منها وباسها: الحمدلله على السلامه مناف ..
مناف: الله يسلمكم .. والله احبكم وايد .. 
حضنت عبدالله وفيصل وباستهم .. ام مناف كانت قاعده على السرير وتشوف حب عيالها لبعض .. كانت مبسوطه عليم وايد .. 
فيصل: الحين انتي احسن ؟
مناف مبتسمه: يوم شفتكم صرت احسن .. فديتكم والله .. 
عبدالله بوناسه: مناف صج فارس بيستوي ريلج ؟ 
الكل طالع عبدالله باستغراب .. 
مناف: ها ؟ من ؟
ام مناف: عبود بسك لا تسولف مع اختك وايد .. خلها ترتاح ..
مناف وفيصل طالعوا بعض .. 
مناف: يمه متى باطلع من هني؟
ام مناف: اذا تحسنت حالتج ان شاءالله بكره .. بس لا عاد تسوين في نفسج جي مره ثانيه يمه .. 
مناف: ان شاءالله .. 
فيصل: يمه انتي قعدي مع مناف انا وعبود بنروح الحلاق مع فارس ..
ام مناف: شوله تروحون معاه ؟ 
فيصل: ابي احلق ..
عبدالله بوناسه: وانا بعد ..
ام مناف: زين لا تلعوزون الريال ..
عبدالله طب من السرير: ان شاءالله ..
فيصل باس مناف: بنرجع زين ..
مناف حضنته: انتظركم فديتكم .. وين عبود ؟
فيصل: هههههه .. عبود المينون طلع عند الريال ..
الكل ضحك على برأة عبدالله .. فيصل طلع ولقى عبدالله متعلق برقبة فارس ويضحك ..
فارس: تطمنتوا على اختكم ؟
فيصل مبتسم: اي الحمدلله .. 
عبدالله: كانت تضحك معانا .. حتى قلت لها الحمدلله ان الله ماخذج مع نايف اخوي ..
فارس وفيصل طالعوا بعض بتوتر .. 
فيصل: ان شاءالله تقوم بالسلامه وترجع معاكم البيت بكره ..
عبدالله رفع ايدينه فوق: ان شاءالله يارب ..
فارس حضنه بقوه وباسه على جبهته .. 
فارس: يلا نروح الحلاق ..
فيصل وعبدالله: يلا ..
طلعوا الثلاثه من المستشفى متجهين للحلاق مع فارس .. فارس حس ان روحه ردت له بعد ما تطمن على مناف وشافها .. دخلوا الحلاق ثلاثتهم وحلقوا نفس الشي .. طلعوا يتمشون فالسياره شوي .. 
عبدالله قرب من فارس: فارس ..
فارس مبتسم: هلا ..
عبدالله: انت بتصير ريل مناف اختي ؟
فارس التفت على عبدالله .. فيصل هز راسه وكلم عبدالله ..
فيصل: عبود اسكت ..
عبدالله: مابي اسكت .. وابي فارس يرد علي ..
فيصل: عبود عيب والله بعلم امي عليك ..
فارس: ان شاءالله بكون ريل اختك ..
فيصل وعبدالله طالعوا بعض وابتسموا بوناسه .. 
فارس " ان شاءالله بكون ريل مناف .. وقريب ان شاءالله " .. 
عبدالله بوناسه: يااااي ..
فارس ضحك على عبدالله .. مروا خذوا اكل لمناف وراحوا المستشفى .. دخلوا وكان عبدالله مستانس وراح يركض لين الغرفه .. 
عبدالله: هههااااااي .. انا هني ..
مناف مبتسمه: فديت قلبك والله ..
ام مناف: فديت نورك و الله ..
عبدالله ركض وحضن امه بقوه .. باسها على راسها وتم قاعد في حضنها .. 
مناف مبتسمه: شهالزين عبود ..
ام مناف مسحت على راس ولدها: اي والله شهالزين ..
عبدالله مبتسم: بس مناف تحلق احلى بعد ..
....................



ام مناف ومناف ضحكوا على برأة عبدالله .. دخل فيصل وفي يده الاكل .. حط الاكل على الطاوله وراح باس امه ..
ام مناف: نعيما ..
فيصل مبتسم: الله ينعم عليج ..
مناف: شهالزين فصول ..
فيصل: هههههه .. والله انتي تحلقين احلى بعد ..
ام مناف: مب متعودين على يد الحلاق ..
مناف: هههههه .. 
فيصل: زين يلا اكلي مناف .. 
مناف " فديتك يا فارس " .. 
عبدالله: جبنا لج شوربه حلوه .. وجبنا لج دياي مشوي حلو .. انا بعد ابي اكل ..
ام مناف: عيوني لك انته .. فيصل يبه تعال ساعدني ..
فيصل: ان شاءالله .. 
ام مناف وفيصل رتبوا الاكل وقربوا الطاوله عند مناف .. تجمعوا كلهم وكلوا بهدوء .. مناف كانت تاكل وتحس بألم لان لها فتره ما كانت تاكل عدل .. فكانت تاكل شوي شوي .. عبدالله كان ياكل وهو مبسوط .. 
فارس كان في الاستراحه ويفكر في مناف .. طلع جواله من جيبه واتصل بمحمد ولد عمه .. 
محمد: اكيد غيرت رايك وبتجي القهوه ..
فارس: ههههه .. لا ما غيرت رايي ..
محمد: افااا .. 
فارس: هههههه 
محمد لاحظ ان نفسية فارس متغيره .. والوناسه باينه عليه .. 
فارس: حمود بقولك ..
محمد: قول يا قلبي انته ..
فارس: بعد عمري وقلبي وطوايفي انته ..
محمد: فروس هات من الآخر ..
محمد وفارس: هههههه .. 
فارس: انا فالمستشفى معاها ..
محمد عقد حواجبه: فالمستشفى .. و معاها ؟؟ عسى ماشر ؟
فارس: اتصلي اخوها وقالي انها طايحه فالبيت ولا تتحرك .. انا على طول حركت صوبهم وجبناها هني .. تدري من بعد ذيك السالفه نفسيتها وايد تعبت .. وتقولي امها انها ما كانت تاكل ودوم قاعده بروحها .. عورت قلبي يا حمود 

محمد: سلامات والله ما تشوف شر .. 
فارس: دارت فيني الدنيا يوم وصلت بيتهم وشفتها ممده على الارض ..
محمد: دخلت بيتهم ؟
فارس: اي والله .. امها واخوها شلوها لين السياره مساكين .. تدري ما قدرت اقربها اكثر .. وطرت فيها لين المستشفى هني .. بس الحمدلله ربك ستر .. لو تشوف حالة امها واخوانها والله يقطعون القلب ..
محمد: لا حول ولا قوة الا بالله .. الحين هي شلونها ؟
فاس: والله طايحه على الفراش وحاطين لها المغذي .. امها واخوانها عندها الحين ..
محمد: الحمدلله .. من متى هالكلام ؟ 
فارس: شفت لما اتصلت لي عشان نروح القهوه ؟
محمد: اي ..
فارس: بعدك اتصالك على طول جاني اتصال فيصل .. 
محمد: تستاهل سلامتها فروس ..
فارس مبتسم: الله يسلمك حمودي ..
محمد: متى بتطلع من المستشفى ؟
فارس: تقول الدكتوره بكره ان شاءالله .. 
محمد: ان شاءالله ..
فارس: بقولك حمود ..
محمد: هلا فديتك ..
فارس: تخيل لما دخلوها غرفة الكشف وشيكوا عليها .. طلعت لنا الدكتوره مع امها يطمنونا .. قول شو تقولي الدكتوره عنها ..
محمد: شو ؟ 
فارس: كل شوي قالت لي زوجتك و زوجتك .. 
محمد: احلف ..
فارس: والله العظيم .. وامها واخوانها يطالعوني .. وانا منحرج .. 
محمد: تدري اني تفائلت يا فروس ..
فارس: حتى انا .. 
محمد: الله يكتبكم من نصيب بعض ان شاءالله .. 
فارس: آمين .. 
محمد: اجيك المستشفى ؟
فارس: يا ليت حمودي ..
محمد: زين خل اخلص عشاي وبجيك ..
فارس: جزاك الله خير ..
محمد: حاضرين لك حبيب قلبي ..
فارس: احم احم .. عاد ماقدر على هالكلام والله .. 
محمد: لاتصدق نفسك وايد ..
محمد وفارس: هههههه .. 
في غرفة مناف بعد ما تعشوا ام مناف رتبت الغرفه وقعدت على الكرسي جنب بنتها .. عبدالله كان قاعد على السرير ويسولف مع مناف .. اما فيصل طلع عند فارس فالاستراحه .. ام مناف كانت تفكر في فارس وملامحه .. 
ام مناف " انا متأكده ان فارس له علاقه بمحمد .. وايد يشبهه .. وربي كأني اشوف محمد .. الله يرحم ذيك الايام .. لو اني ما انفصلت عن محمد هل بتكون عندي مناف و عبود وفيصل ونايف ؟ ولا بيكونون عيالي اكثر .. هل بيعيش نفس الحين ولا احسن .. بس ابو مناف ماقصر على حياته .. الحمدلله على كل حال " .. تمت ام مناف تفكر في محمد طليقها اللي هو بوفارس الحين .. وكانت تتذكر ايام خطوبتهم .. تذكرت ابو مناف وصاحت .. لانها حبته وايد .. وكانت عايشه معاه على الحلوه والمره .. بس رب العالمين خذ امانته وتركها للزمن .. 
فارس وفيصل كانوا فالاستراحه يسولفون لين وصل محمد عندهم .. فيصل سلم على محمد وقعدوا كلهم مع بعض 
محمد: الحمدلله على سلامة الاهل يا فيصل ..
فيصل مبتسم: الله يسلمك .. جزاك الله خير .. 
محمد: ما عليكم شر ان شاءالله ..
فيصل: انشاءالله .. 
تموا الشباب يسولفون فالاستراحه .. في غرفة مناف عبدالله فجأه نزل من سرير مناف وراح قعد في حضن امه ..
عبدالله: يمه ..
ام مناف: ابوي انته ..
عبدالله: متى فارس بيتزوج مناف ؟
ام مناف استغربت: هو ما بيتزوجها يبه .. ليش تقول هالكلام ؟
عبدالله: بلا هو قالنا فالسياره انه بيتزوج مناف .. 
مناف توترت وتمت تتنفس بسرعه .. طالعت امها باحراج ونزلت راسها .. ام مناف كانت مستغربه من كلام عبدالله ولدها .. 
ام مناف: متى قالك هالكلام ؟ وليش قاله ؟ 
عبدالله: انا سألته فالسياره .. وهو قالي انه بيتزوج مناف .. وكان مستانس بعد ..
ام مناف " بس احنا وين وهالريال وين ؟ " 
ام مناف تغير الموضوع: زين يبه قوم شوف فيصل اخوك خل نروح البيت ونخلي اختك ترتاح ..
عبدالله باس امه: زين يمه .. 
طلع عبدالله من الغرفه وترك امه واخته في حيره من كلامه .. 
ام مناف: مناف بسألج يمه ..
مناف: قولي يمه ..
ام مناف: لو تقدم لج ولد الاجاويد توافقين عليه ؟
مناف " اكيد بوافق عليه .. ليش انا قادره اعيش من دونه اصلا .. فديت قلبه والله " ..
مناف: هممممم .. مادري يمه ..
ام مناف: ليش تردينه بعد .. ريال وماعليه كلام .. قايم فينا وشايلنا بعيونه .. اخوانج يحبونه ومداريهم .. 
مناف سكتت وماردت على امها .. 
ام مناف: لي متى بتردين الناس يمه .. الدكتور كان خوش ريال ورديتيه .. عاد مالج حجه على هالريال ..
مناف " فديته هالريال والله .. بس الله يستر من اهله " ..
ام مناف: مناف يمه ردي انا اكلمج ..
مناف: والله ماعرف شاقولج يمه .. 
ام مناف: لو الله كتب وتقدم لج فارس .. بزعل لو رديتيه ..
مناف نزلت راسها وتمت تفكر في كلام امها وخايفه من اهل فارس بعد الموقف اللي صار لها معاهم .. 
دخل عبدالله و وراه فيصل .. 
فيصل: نعم يمه ..
ام مناف: يبه شوف لنا تاكسي يرجعنا البيت .. تأخر الوقت وانتوا بكره عندكم مدارس .. وخلوا اختكم ترتاح وبنمر عليها بكره ان شاءالله .. 
فيصل: ان شاءالله يمه .. التفت على عبدالله .. عبود تجي معاي .؟
عبدالله: اي .. 
مسكوا ايدين بعض وطلعوا من الغرفه رايحين عند الباب عشان يشوفون لهم تاكسي .. مروا على الاستراحه اللي فيها محمد وفارس .. ناداهم فارس ..
فارس: عبود .. فيصل ..
فيصل التفت مبتسم: هلا .. 
فارس: وين رايحين ؟ 
فيصل: بنشوف لنا تاكسي عشان نرجع البيت ..
فارس تنرفز من كلام فيصل .. قام من مكانه وراح صوب فيصل ..
فارس: وانا ليش موجود هني .. عشان انتوا ترجعون بتاكسي .. 
فيصل باحراج: امي قالت لي ..
فارس: تعال معاي عند الغرفه وناد امك ابي اكلمها ..
فيصل: ان شاءالله .. 
عبدالله: انا بروح عند محمد ..
فيصل: زين ..
محمد استقبل عبدالله بابتسامة فرح وترحيب .. قعدوا مع بعض ويتعبثون فالتلفون ومحمد كان يوري عبدالله شغلات تضحك فالتلفون .. وعبدالله ميت من الضحك ومحمد مستانس على ضحكته .. 
فارس وفيصل راحوا صوب الغرفه وفيصل نادا على امه عشان يكلمها فارس .. طلعت ام مناف عند باب الغرفه تكلم فارس .. 
فارس: يمه انا بوصلكم ليش تطلبون تاكسي ..
ام مناف: يبه مانبي نكلف عليك ..
فارس: زعلتيني بهالكلام والله .. بس والله ماتركبون مع اي غريب دام انا موجود ..
ام مناف انحرجت من كلام فارس وحست بالذنب ..
ام مناف: السموحه منك يا ولد الاجاويد .. ما يصير خاطرك الا طيب .. 
فارس: وقت ما تبون ترجعون انا جاهز خلي فيصل ولا عبود يكلموني وانا بانتظركم عند الباب .. 
ام مناف: جزاك الله خير يبه .. 
فارس: انا تحت امرج يمه .. 
ام مناف: زين نبي نروح الحين الله لا يهينك ..
فارس: من عيوني .. الحين اجيب السياره عند الباب وانتظركم .. 
ام مناف: ان شاءالله يبه .. 
ام مناف رجعت الغرفه عند بنتها .. وفيصل وفارس رجعوا عند محمد وعبدالله .. ام مناف سلمت على بنتها وتطمنت عليها .. 
ام مناف: يمه لو بغيتي شي اتصلي حق فيصل .. ان شاءالله ما عليج شر ..
مناف حضنت امها وصاحت: يمه ليش تخلوني بروحي .. ناموا كلكم عندي ..
ام مناف: فديت دموعج .. بكره بيرخصونج ان شاءالله وانا بجيج من الصبح بعد ما يروحون اخوانج مدارسهم .. 
مناف وسط دموعها: ان شاءالله .. عاد لا تتأخرين يمه ..
ام مناف تمسح دموع بنتها: من عيوني فديتج .. بسج صياح حبيبتي ..
مناف: ان شاءالله ..
ام ناف: شتبين اجيب لج من البيت ؟
مناف: ابي ملابس جديده .. وجيبي جوالي بعد يمه .. وابي عبايتي .. 
ام مناف: ان شاءالله .. ما نسيتي شي بعد ؟
مناف: لا يمه ..
ام مناف: ارتاحي ولا تتحركين .. ولو بغيتي شي نادي على الممرضات .. ما عليج شر الغاليه ..
مناف: ان شاءالله يمه ..
مناف حضنت امها بقوه وباستها .. ام مناف مسحت على راس بنتها وباستها على جبهتها .. عدلت عبايتها وطلعت من الغرفه .. مناف كانت حاسه بالوحده وتمت تصيح .. ام مناف مرت على الاستراحه اللي فيها الشباب ونادت على عبدالله اللي كان مندمج مع محمد وميت من الضحك .. راح لها عبدالله وفيصل كان فالسياره مع فارس .. ام مناف ركبت السياره مع فارس .. ام مناف كان فيها فضول .. وسألت فارس عن اسمه ..


ام مناف: فارس يبه بسألك ..
فارس: آمريني ..
ام مناف: ما يآمر عليك العدو .. بس من ابوك ؟
فارس: طال عمرج انا فارس بن محمد بن سلطان .. 
ام مناف " انا كنت متأكده ": والنعم يبه .. ولد اجاويد ..
فارس مبتسم: ما عليكم زود .. 
ام مناف " يالله الدنيا دواره .. فارس طلع ولد محمد .. آآه " ..
تكت براسهاعلى ورا وتمت تفكر وتفكر في فارس .. وصلوا البيت بسلام .. نزلهم فارس وام مناف شكرته .. 
ام مناف: جزاك الله خير يبه .. 
فارس: امرج بكره الصبح اخذج المستشفى .. 
ام مناف: والله مابي اكلف عليك ..
فارس: يمه والله تزعليني بكلامج ..
ام مناف: الله تشوفه يبه .. 
فارس: الساعه كم امرج ؟
ام مناف: تعالي الساعه 7 ونص ..
فارس: من عيوني يمه .. 
ام مناف: تحمل بنفسك فالطريق .. 
فارس: ان شاءالله .. 
دخلت ام مناف وعيالها البيت اللي خلا من مناف .. كانوا مفتقدين وجودها .. 
فارس رجع المستشفى محمد كان ينتظره .. 
محمد: جزاك الله خير يا فروس ..
فارس ابتسم: والله ودي اسوي لهم اكثر .. 
محمد: كفيت و وفيت فديتك ..
فارس: الله يقدرني ان شاءالله .. 
محمد: زين انت بتم عندها ؟
فارس: اي ..
محمد: ليكون بتروح عندها ..
فارس: بمر عليها اتطمن وبتم هني فالاستراحه .. 
محمد: اي جي انت تمام ..
فارس رفع حاجب: صج والله .. شو شايفني يعني ..
محمد: صايع ضايع ..
فارس: لا والله ..
محمد وفارس: ههههههه ... 
فارس: ما قصرت حمودي جزاك الله خير .. 
محمد: ولو .. انا حاضر لك يا فروس اي وقت .. تعرف غلاك عندي ..
فارس: والله بدونك ما كنت بصرف نفسي يا حمودي .. لولاك كان انا ضايع الحين ..
محمد حط يده على كتف فارس: الله لا يغير علينا ..
فارس: آمين .. 
محمد: يلا عيل استأذن انا .. 
فارس: الله وياك الغالي ..
محمد: زين بقولك ..
فارس: هلا ..
محمد: عاد لا تمصخها وتبلط عندها .. تطمن واطلع عنها ..
فارس: ههههه .. 
محمد: لا تضحك .. ترا بشيك عليك انا ..
محمد وفارس ضحكوا وسلموا على بعض .. محمد اتجه لبيتهم .. وفارس راح صوب غرفة مناف .. طق الباب ودخل عليها .. مناف عدلت شيلتها واعتدلت في قعدتها .. فارس مشى صوب السرير وعيونه عليها .. مناف كانت ميته من الخجل ومنزله راسها .. 
فارس: الحمدلله على السلامه يالغلا ..
مناف: الله يسلمك ..
فارس سحب الكرسي وقربه من السرير .. قعد جنبها وتم يتأمل جمالها بصمت .. مناف وايد توتر من قرب فارس ونظراته لها .. 
فارس: لا تعيدينا ..
مناف: شنو اللي ما عيدها ؟
فارس: انت ادرى .. 
مناف بدلع: بشنو ادرى ؟
فارس: منافووو لا تستعبطين ..
مناف: شنو منافوو .. 
فارس: كيفي ..
مناف: لا مب كيفك ..
فارس يطالعها: اموت في دلعج .. 
مناف بلعت ريقها بصعوبه ونزلت راسها من الاحراج والخجل .. فارس ابتسم وتم يطالعها مبسوط على شكلها وهي منحرجه ..
فارس: كلتي ؟
مناف: اي الحمدلله ..
فارس: بالعافيه حبيبتي ..
مناف: الله يعافيك .. ماقصرت ..
فارس: تحت امرج احنا .. 
مناف: الساعه كم الحين ؟
فارس طالع ساعته: الحين الساعه 12 ونص .. 
مناف: زين ابي انام ..
فارس: يعني تطرديني ؟
مناف بعفويه: لا والله فديتك ما قصد ..
فارس قرب منها: اموت فيج مناف .. 
مناف تمت تتنفس بسرعه من التوتر .. 
فارس مسك يدها: ارتاحي يا قلبه .. انا بكون موجود في الاستراحه .. لو بغيتي شي اتصلي لي ..
مناف سحبت يدها: بس جوالي مب معاي ..
فارس: قولي حق الممرضه تناديني .. بوصيها وانا طالع ..
مناف: انشاءالله ..
فارس مسك يدها مره ثانيه وبجرأه قربها من شفايفه وباسها بهدوء .. مناف كانت تتنفس بخوف وهي تشوف فارس يبوس يدها .. مسك يدها وضغط عليها بقوه وهو يطالع عيونها .. 
فارس: تصبحين على خير يا قلبه .. 
مناف: وانت بخير ..
ترك يدها في حضنها وابتسم لها .. مناف ابتسمت له ونزلت راسها .. طلع فارس من الغرفه وراح الاستراحه وهو يفكر في مناف .. اما مناف فكانت تفكر في جرأة فارس وحركاته .. تم فارس في الاستراحه يحرس مناف .. ومناف نامت بهدوء وكانت حاسه بالامان لان فارس قريب منها .. تطمنت ونامت بهدوء وراحه .. 
الساعه 6 ونص دخلت الممرضه على مناف وقعدتها من النوم لان الدكتوره بتجيها تشيك عليها وتشوف حالتها .. 
اول ما فتحت عيونها شافت باقة ورد على الطاوله .. شافتها وابتسمت .. هالباقه كانت من فارس ..
الممرضه: حليله زوجج كان وايد قلق عليج .. ما نام كلش .. كل شوي جى عند غرفتج يشيك .. ولا يسألنا عنج .. ما حسيتي فيني وانا ادخل عليج امس ؟
مناف: لا والله ما حسيت بشي من التعب .. " فديت قلبه والله " 
الممرضه: حليله ريلج والله .. 
مناف اكتفت بابتسامه ..
الممرضه الحين بخليج تتريقين على راحتج .. لان الدكتوره بتمر عليج الساعه 7 ونص تقريبا ..
مناف: جزاج الله خير ..
مناف كانت وايد فرحانه باهتمام فارس لها .. كلام الممرضه عن فارس زاد تعلقها فيه وحبها له .. الساعه 7 فارس طلع من المستشفى رايح بيت مناف .. ام مناف كانت تنتظر فارس على احر من الجمر .. اولم ا وصل فارس شاف ام مناف واقفه عند الباب تنتظر .. قرب من باب البيت .. نزل وفتح لها باب السياره اللي ورا خذ الاغراض من يدها وحطها بصندوق السياره.. ركبت ام مناف وفارس سكر الباب .. صبح عليها واتجهوا للمستشفى .. وصلوا الساعه 8 بالضبط .. كانت الدكتوره عند مناف فالغرفه تشيك عليها .. سلمت عليها ام مناف وسألتها عن حالة بنتها
الدكتوره: ما شاءالله عليها احسن اليوم .. وان شاءالله بكتب لها ورقه عشان ترجع البيت الظهر .. 
ام مناف: الحمدلله .. جزاج الله الف خير ..
الدكتوره: الله يسلمج يمه .. بكتب لج اجازه يا مناف حق نهاية الاسبوع .. الثلاثاء والاربعاء والخميس بكتبتهم لج اجازه .. 
مناف: مشكوره يا دكتوره .. 
الدكتوره: بس لا تذبحين نفسج عشان رجيم وغيره .. وانا موصيه زوجج عليج ..
مناف " فديته زوجي والله " .. 
ام مناف: يعني اليوم بترجع البيت ؟
الدكتوره: ان شاءالله ..
ام مناف: الحمدلله على كل حال ..
الدكتوره سكرت ملف مناف: ما عليكم شر ان شاءالله .. ولا نبي نشوفج هني مره ثانيه يا مناف ..
مناف مبتسمه: ان شاءالله ..
الدكتوره طلعت من الغرفه .. مناف حضنت امها بوناسه ..
ام مناف: سمعتي الدكتوره شقالت .. 
مناف: ان شاءالله ما عيدها ..
ام مناف كانت جايبه ريوق وشاي وقهوه .. حطت حق بنتها وجهزت لها الاكل على الطاوله .. 
ام مناف: خل احط حق الريال ما قصر معانا ..
مناف: جزاج الله خير يمه ..
ام مناف غرفت له من الريوق وصبت له شاي .. طلعت عند باب الغرفه ونادت عليه .. فارس كان واقف عند باب الغرفه ويكلم الدكتوره يسألها عن حالة مناف .. بعد ما راحت الدكتوره عن فارس وطمنته على مناف .. راح صوب ام مناف ..

فارس: آمريني يمه ..
ام مناف: تعال يبه اكل لك لقمه ..
فارس: جزاج الله خير .. والله جوعان ومن امس ما كلت شي ..
ام مناف: ان شاءالله ابوي ..
دخلت الغرفه وطلعت له الريوق .. خذه منها وراح الاستراحه وتريق بروحه .. اتصل له محمد ولد عمه وهو يتريق 
فارس: هلا والله ..
محمد: صباجك حب يا كل الحب ..
فارس: احلى يا رايق ..
محمد: هههههه .. انت وين ؟
فارس: فالمستشفى ..
محمد: شو تاكل ؟
فارس: والله ما قصرت امها .. جايبه معاها ريوق وحطت لي منه ..
محمد: عليك بالعافيه .. 
فارس: انت وين حمودي ؟ 
محمد: فالدوام ..
فارس: متى وصلت المكتب ؟
محمد: الساعه 7 ..
فارس: زين تمرني ..
محمد: عيوني لك والله .. رئيس القسم يطلع ويدخل ومحد يكلمه ..
فارس: سلامي عليك يا رئيس القسم انته .. 
محمد: ولوو .. كل شي لعيونك يهون .. 
فارس: احم احم .. فديتني والله ..
محمد: يا دلع انته ..
فارس: زين باخلص اكلي وبروح ارجع الصينيه ..
محمد: زين انا بعد نص ساعه باطلع لك ..
فارس: سلام حبيبي ..
محمد: سلام ..
سكر فارس من محمد وكمل اكله .. كان ياكل ومستمتع .. 
فارس " كل يوم باكل من هالاكل الزين .. اذا الام نفسها حلو فالاكل جي عيل البنت شلون .. آيه عليج يا مناف اموت فيج .. متى نجتمع في بيتنا بس " .. 
خلص اكله وخذ الصينيه رجعها الغرفه لهم .. شكر ام مناف على الاكل واستأذن منها .. طلع من المستشفى راح البيت خذ له شور وريح شوي .. انسدح فالصاله وغفى لين الساعه 11 .. أذن الظهر وقام بكل نشاط .. توضأ وراح المسيد صلى وطلع من المسيد راح المستشفى .. ام مناف كانت تنتظر فارس عند الباب .. اول ما شافها خاف ومشى بسرعه ناحيتها .. كانت تناظره والحزن فعيونها ..
فارس: ها يمه .. خير ان شاءالله .. 
ام مناف: يبه الساعه 12 بيرخصون بنتي .. ابيك تشوف لي الدكتوره مادري وينها لي ساعه اكلم هالممرضات ولاحد منهم ترد علي .. كلمت هذيك البنت وصرخت في ويهي حسبي الله عليها ..
فارس فار دمه: شووو .. تصرخ عليج ؟ اوريج فيها ..
ام مناف: خلهم عنك يبه .. بس شوف لي الدكتوره الله يرضى عليك ..
فارس تنرفز: باشوف لج الدكتوره وبسنع لج اللي ما تستحي على ويها ..
مشى فارس بسرعه صوب قسم الممرضات وكان معصب .. ام مناف شافته معصب لحقته وحاولت تهديه بس ما لحقت عليه .. فارس وصل عند المكتب صرخ على الممرضات باعلى صوته ..
فارس: انتوا تستهبلون على الناس ..
رئيسة الممرضات تكلمت بعصبيه: انت وين داخل ؟؟ تصرخ وتزف ..
فارس: امي تكلم موظفاتج ولاحد منهم يرد عليها .. ولما كلمتج رفعتي صوتج عليها ..
رئيسة الممرضات: عن من تتكلم انت .. اطلع من هني ولا بنادي لك الأمن يطلعونك من هني ..
فارس ضرب ايده على الطاوله بقوه .. رئيسة الممرضات حست بالخوف .. ام مناف وصلت عند فارس وترجته يسكت .. 
ام مناف: الله يهديك يا يبه .. خلهم عنك ..
فارس: لا خليني أأدبهم لج .. وانتي اعتذري من الوالده والا بكره لا تحلمين تشوفين مكتبج ..
رئيسة الممرضات: وتهدد بعد ..
فارس بصراخ: اي نعم اهدد عندج مانع ..
رئيسة الممرضات: لو سمحت اترك المكتب ..
فارس: مب طالع قبل ما تعتذرين من الوالده .. 
رئيسة الممرضات: لو سمحت اطلع من هني .. ولا بنادي لك الأمن ..
فارس: مو مشكله .. صبري علي شوي ..
طلع فارس وام مناف كانت معاه ..
فارس: يمه روحي الغرفه والدكتوره بتجيكم بعد شوي ان شاءالله ..
ام مناف: يبه لا تسوي لك مشاكل ..
فارس: لا انا ناوي اشعللها .. انتي روحي ارتاحي وما عليج ..
ام مناف: لا حول ولا قوة الا بالله .. والله لو ادري ما قلت لك شي ..
فارس: هالناس لازم تعرف تحشم اللي اكبر منها .. يبه في نظام .. ما يمشون اللي يبونه على كيفهم .. زين يمه روحي انتي وما عليج بس .. 
ام مناف بحزن: ان شاءالله .. 
ام مناف اتجهت لغرفة مناف ودخلت وهي حزينه .. مناف استغربت من امها ..
مناف: يمه شفيج ؟
ام مناف قالت لمناف السالفه كلها .. من اول ما انجرحت من رئيسة الممرضات لين المشكله اللي ناوي عليها فارس .. 
مناف " فديته والله فزعه " .. 
مناف: تستاهل هالممرضه .. ليش ترفع صوتها عليج ..؟؟ 
ام مناف: والله خايفه على هالريال .. 
مناف: ان شاءالله بياخذ حقج .. وما عليه شر ان شاءالله .. 
فارس راح عند ادراة المستشفى وقدم شكوى على رئيسة الممرضات .. وطلب انها تعتذر لام مناف جدام كل الممرضات مثل ما صرخت عليها جدامهم .. طبعا الادراه ما عجبهم اللي صار و وقفوا في صف فارس وام مناف .. ورئيسة الممرضات اعتذرت من ام مناف .. الدكتوره راحت الغرفه عند مناف وكتبت لها ورقة الخروج .. وكتبت لها بعض الفيتامينات والمهدئات .. فارس خذ الوصفه وصرفها بالصيديله .. مناف وامها جهزوا نفسهم وانتظروا فارس .. راح فارس عند الغرفه وطق الباب .. طلعت له ام مناف ..
ام مناف: ها يبه خلصت ؟
فارس: اي .. جهزتوا انتوا ؟
ام مناف: اي ..
فارس: وين اغراضكم ؟
ام مناف: انا بشيلهم .. كلها الا شنطه وكيس ..
فارس: لا يمه لا تشلين شي انتي ارتاحي .. الهندي بيدخل ياخذ الاغراض .. بس قولي للبنت تتغطى عنه ..
ام مناف: ان شاءالله ..
مناف تغطت عدل وطلعت عند الباب ورا امها .. الهندي خذ اغراضهم ونزلها السياره .. فارس ومناف وامها مشوا مع بعض متجهين للسياره .. مناف كانت وايد فرحانه لان فارس قريب منها .. اما فارس فكان طاير من الوناسه ان مناف شفت وصارت احسن .. ركبوا السياره و وصلهم فارس البيت .. ام مناف شكرته وتمت تدعي له بالتوفيق في حياته .. فارس كان فرحان للفرحه اللي قراها بعيون مناف وامها .. تركهم وراح البيت يريح .. اتصل بمناف اللي ردت عليه بكل شوق ..
مناف: هلا والله ..
فارس: يا قلبه انتي ..
مناف: حبيبي .. 
فارس: وحشتيني موت ..
مناف: وانت اكثر ..
فارس: الحين ردت فيني الروح .. 
مناف: فديت قلبك والله .. 
فارس: هالله هالله بنفسج حياتي .. والله لو كررتي هالحركه مره ثانيه ترا بتصرف تصرف ما يعجبج ..
مناف بدلع: وشو التصرف بيكون ؟
فارس: اذا تبين تعرفين التصرف كرري اللي سويتيه ..
مناف: زين خلاص ما كررها ..
فارس: وعد ؟
مناف: اوعدك .. 
فارس: حياته انتي .. والله اموت فيج يا مناف .. وانا اوعدج قريب بدخل من الباب وبيستوي كل شي رسمي بينا .. بس بشرط ..
مناف: وشو شرطك ؟
فارس: تتقبليني بالطريقه اللي بدخل فيها بيتكم ..
مناف بحيره: ها .. شلون ؟
فارس: انا قلت لج بادخل من الباب صح ؟
مناف: اي ..
فارس: وانا عند كلمتي .. بس يمكن ادخل بروحي او معاي حد .. ماعرف شو ظروفي وقتها .. واللي ابيه منج .. انتج تتقبلين دخلتي باللي فيها ..
مناف: ان شاءالله .. 
تم فارس يسولف مع مناف بوناسه وفرح ..




طبعا فاطمه و يوسف رجعوا من شهر العسل وكانوا مبسوطين على الآخر .. بيت يوسف تقسم لقسمين .. القسم اللي فوق كامل صار لفاطمه .. اما القسم اللي تحت قسموه غرفتين وحده لسلمان و الثانيه لبنته ريما .. طبعا فاطمه وايد حبت ريما واستانست معاها .. بس سلمان كان يتعذب كل ما يشوف فاطمه .. كان دوم يتهرب من البيت عشان ما يواجه فاطمه فالبيت او خلال الوجبات .. فاطمه تاخذ راحتها اكثر اذا سلمان ما كان موجود .. في احد الايام ريما ويوسف والجوهره ولولو الصغيره كانوا فالصاله يسولفون ويضحكون .. 


يوسف: ريمو بسألج ..


ريما مبتسمه: نعم ..


يوسف: وين بتسافرين ؟


ريما: بنروح حق خالو مها .. 


يوسف عقد حواجبه: بتروحون امريكا ؟


ريما: لا .. بنروح المكسيك .. 


يوسف: حلاته والله ..


ريما: ها ؟


يوسف: ولا شي ..


الجوهره وفاطمه ضحكوا على ريما ويوسف .. 


ريما: ليش تضحكون ؟


الجوهره: لان يوسف يضحك لما يلعوزج .. 


ريما: انا بعد احب العوزه .. 


الجوهره: متى بتسافرون ؟


ريما: بعد ما اخلص المدرسه .. ما بقى شي .. بس انا سمعت بابا يقول حق uncle S .. يمكن نقعد هناك على طول 


يوسف: ها .. شلون على طول ؟


ريما: بابا قال جي ..


الجوهره ويوسف طالعوا بعض باستغراب ..


يوسف: ريما انتي متأكده ؟ 


ريما: بابا اللي قال .. 


يوسف سكت وتم يفكر في كلام ريما .. التفت على فاطمه ..


يوسف: فاطمه ..


فاطمه: لبيه ..


يوسف: ابي ماي فديتج ..


فاطمه: ان شاءالله ..


طلعت فاطمه من الصاله رايحه المطبخ تجيب ماي لزوجها .. سلمان كان واقف عند باب المطبخ يراقب فاطمه .. تنهد ونزل راسه راح الصاله .. سلم عليهم وريما ركضت ناحيته وحضنته .. شلها سلمان وباسها .. قعد جنب الجوهره وريما في حضنه .. 


سلمان: شخباركم ؟


الجوهره: الحمدلله ..


يوسف: وينك ما تبين يا خالي ..


سلمان: لاهي مع هالشغل والمحل ..


يوسف: يعطيك العافيه ..


دخلت فاطمه بكل هدوء .. سلمت وعطت يوسف الماي وقعدت جنبه .. خذت لولو من عند الجوهره وتمت تلاعبها بحنان .. 


الجوهره: يلا يوسف نبي نشوف عيالك ..


فاطمه رفعت راسها وابتسمت للجوهره .. 


يوسف: الله كريم .. ريما شاسمي بنتي ؟


ريما: اكيد ريما .. 
يوسف: وع من زين اسمج ..


ريما: بابا شوفه .. يقول اسمي مب حلو 


سلمان: ههههه .. ما عليج منه انتي اسمج احلى من اسمه ..


يوسف: يسمح امرك .. انا اسمي حلو وشكلي احلى بعد ..


الجوهره: يا مغرور ..


يوسف: يحق لي اغتر .. من حسن يوسف خذت اوصاف الجمال .. حد ينكر هالشي ..


سلمان والجوهره وفاطمه ضحكوا على كلام يوسف ..


الجوهره تلعوز اخوها: فديتك اخوي صج مزيون بس مو حلو ..


يوسف: ها خالي شرايك فيني ؟


سلمان: همممم .. اول لازم استشير بنتي ..


الكل: هههههه 


سلمان: ما عليك زود ..


يوسف: احم احم .. زين زوجتي العزيزه قولي لي رايج فيني ..


فاطمه حست باحراج: ما عليك زود ..


يوسف: 2/1 .. لو سمحتي اختي لقطي ويهج ..


الكل: ههههههه .. 


الجوهره: خالك يجاملك .. و زوجتك العزيزه ترفع معنوياتك .. معليه اخوي حاول تستحمل شكلك ..


كلهم ضحكوا على كلام الجوهره .. 


يوسف: لا وصرتي تعرفين تقطعين بعد .. 


سلمان: والله وكبرتي يا جوجو ..


الجوهره: صج والله .. اونكم قطعتوني ..


يوسف: آخ صادتنا والله .. 


سلمان: لا ابراهيم دربج عدل ..


الجوهره: هههههه .. 


فاطمه: لا صج قطعوج .. ضحكت وحطت يدها على حلجها ..


سلمان شاف حركتها وتم يطالعها .. نزل راسه بسرعه وقام من مكانه .. 


الجوهره: وين خالي ؟


سلمان: بروح ادخن ..


طلع سلمان فالحوش و ولع له زقاره .. طلع وراه يوسف .. 


يوسف: عسى ماشر خالي ؟


سلمان ينفخ الدخان: مافيني شي ..


يوسف: ما نشوفك وايد .. ودوم مشغول والا تشغل نفسك .. عسى ماشر ..


سلمان مبتسم: ماشر ..


يوسف: صج انك بتروح المكسيك وبتستقر هناك ؟


سلمان التفت على يوسف: شدراك ؟


يوسف: بنتك تقول انها سمعتك تكلم صاحبك ..


سلمان: اي بستقر هناك خلاص ..


يوسف: ليش خالي ؟ 


سلمان: لقيت لي فرصة عمل حلوه .. و بحول تجارتي لهناك ..


يوسف: قرارك غريب يا خالي ..


سلمان: احسن لي ولريما ..


يوسف: شدخل ريما ؟


سلمان: تكون قريبه من خالتها ..


يوسف: واحنا وين رحنا ؟


سلمان: فيكم الخير والبركه .. بس الظروف جات جي ..


يوسف: فكرت فالموضوع عدل يا خالي ؟


سلمان: اي فكرت فيه عدل .. والحين قاعد ارتب اموري واخلص اوراقي .. 


يوسف كان مستغرب من كلام سلمان و قراره الغريب .. سلمان طفى زقارته ودخلوا الصاله عند الحريم .. فاطمه والجوهره جهزوا للعشى وتعشوا كلهم وكملوا سهرتهم سوالف وضحك ..









الساعه 10 سلمان غطى ريما عدل .. باسها ومسح على راسها .. سكر باب غرفتها وراح غرفته .. قعد على الكرسي وشغل التفزيون .. تم يتابع المباره وهو يفكر في كلامه مع يوسف .. 


سلمان " انا آسف يا يوسف .. انا آسف يا عيال اختي .. اللي بيصير غصبن عني مو بيدي .. ادري خذلتكم بقراري بس ماقدر اشوف فاطمه جدامي .. اتعذب لي شفتها .. سامحوني سامحوني " .. تم يتابع المباره وباله مشغول .. ما قدر ينام من كثر التفكير .. 




يوم جديد بصباحه وشمسه وعبق زهوره يطل على ابطالنا .. فارس فتح عيونه بتفائل .. قام من السرير بكل نشاط خذ له شور منعش .. لبس ثوبه وضبط غترته .. تدهن بدهن العود وتعطر وطلع من بيته رايح المكتب .. دخل وكانت الساعه 8 ونص .. مر على مكتب خالد وسلم عليه .. راح مكتبه وابتدى شغله بكل نشاط وحيويه .. 


يوسف كان نايم ومستانس على دفى الفراش .. فاطمه قامت من الصبح وجهزت له الفطور .. جهزت ثوبه وغترته وبخرتهم له .. راحت عند سريره تقعده من النوم .. 


فاطمه بهمس: يوسف .. حبيبي .. حبيبي .. حطت يدها على راسه وتمت تلعب بشعره .. 


يوسف: هممم ..


فاطمه: يلا حبيبي قوم الساعه 6 وربع ..


يوسف: خليني انام 5 دقايق بس ..


فاطمه ابتسمت: يلا قوم فديت روحك .. قوم عشان تتسبح ..


يوسف فتح عيونه بتكاسل: زين ..


فاطمه شلت اللحاف عنه شوي شوي ..


فاطمه: يلا حبيبي قوم ..


يوسف: ان شاءالله ..


قعد على السرير وتمدد فارد يدينه فالهوا .. فاطمه طلعت من الغرفه ترتب له الطاوله وصبت له العصير .. يوسف قام وخذ له شور منعش نشطه بعد النوم .. لبس ثوبه وطلع الصاله .. 


فاطمه مبتسمه: صباح الخير حبيبي ..


يوسف مبتسم: صباح الحب ..


فاطمه: صح النوم .. 


يوسف: صح بدنج .. ها شمسوية لنا .. شهالريحه الحلوه ؟


فاطمه: اقرب فديت روحك ..


قعد على الطاوله .. شرب العصير وفاطمه قربت من الاكل وصبت له الشاي الاحمر .. يوسف تريق وفاطمه معاه ..


يوسف: الساعه كم اول محاضره ؟


فاطمه: الساعه 8 .. 


يوسف: متى تبين تطلعين من هني ؟ 


فاطمه الساعه 7 .. 


يوسف: زين انا باوصلج ..


فاطمه: لا فديتك مو مشكله .. انت روح الدوام وانا باتصل في دريولنا يوصلني ..


يوسف: حياتي ما راح اتأخر .. 


فاطمه: زين حبيبي .. عيل خل اقوم اجهز ..


يوسف طالعها مبتسم وتم يشرب الشاي .. فاطمه لبست وتجهزت وراحت عند يوسف .. 


فاطمه: انا جهزت حبيبي .. 


يوسف: جيبي غترتي فديت قلبج ..


فاطمه: ان شاءالله ..


جابت له الغتره ضبطها وطلعوا مع بعض .. وصلها الجامعه وراح الشغل .. فاطمه تلاقت باختها ولطيفه .. سلموا على بعض وتمت كل وحده فيهم تسولف عن حياتها ..


لطيفه: والله دنيا .. كبرنا ..


الكل: ههههه ..


فاطمه: انتوا تشوفون نفسكم كبرتوا مشكلتكم .. انا توني صغيره ..


مريم: ههههه .. بقولكم شي ..


لطيفه: قولي يالجميله انتي ..


مريم بخجل: انا حامل ..


فاطمه صرخت: واااااو .. 

لطيفه بوناسه: الف مبروك مريوم ..


فاطمه حضنت اختها: مبروك مرايم .. 


مريم: الله يبارك فيكم ..


فاطمه: قلتي حق خالد ؟


مريم: لا للحين .. امس اتصلت لي الدكتوره تأكد لي ..


لطيفه: سويها مفاجأه له ..


مريم: اي هاي اللي بسويه ..


فاطمه: فديتج يا مريوم .. تستاهلين .. وبتصيرين ام ..


مريم: انا مو مصدقه والله ..


لطيفه: يعني انا اللي مصدقه ..


الكل: ههههه ..


لطيفه: عقبالج يا فطيم .. 


مريم: عندي احساس ان فطيم كله بتجيب اولاد ..


فاطمه: هههه .. انا ماتفرق معاي .. بس احس انتاجج انتي وخالد بيطلع احلى انتاج ..


لطيفه: صدقت فطيم والله ..


مريم بخجل: والله .. الحمدلله على كل حال ..


فاطمه: لا انتي ولا خالد عليكم زود في الجمال ..


لطيفه: انا اشهد .. 


مريم: فديتكم والله ..


لطيفه: بسألكم ..


فاطمه و هي تفتح شنطتها: هلا ..


لطيفه: مناف وينها؟ لها مالها حس هاليومين .. 


مريم: لاحظت عليها فالفتره الاخيره دوم تعبانه..


لطيفه: انا بعد .. اشوفها دوم شارده وتفكر .. وما تاكل يادوب تشرب كوفي معانا بس ..


فاطمه عقدت حواجبها: اتصلتوا لها ؟


مريم: والله ماتصلت لها ..


لطيفه: ولا انا ..


فاطمه: خل اتصل لها ..


مريم: تسوين خير .. نبي نتطمن عليها ..


لطيفه: لها وحشه ..


اتصلت فاطمه حق مناف .. تم التلفون يرن فتره ومحد رد ..


فاطمه: ما ترد ..


لطيفه: ليكون فيها شي البنت ..


مريم: خوفتوني عليها والله ..


فاطمه: ان شاءالله ما عليها شر .. يمكن تعبانه .. بطرش لها مسج ..



فاطمه طرشت مسج لمناف .. البنات كل وحده منهم توجهت لمحاضرتها .. مريم ولطيفه كانوا في محاضره وحده .. اما فاطمه فكانت محاضرتها غير عنهم .. 


الساعه 11 مناف قعدت من النوم وشافت 2 مس كول ومسج .. المس كول الاول كان من فارس .. والثاني من فاطمه .. فتحت الرساله اللي من فاطمه .. وكانت كاتبه لها المسج كالتالي ..


(( صباح الخير مناف .. وينج وحشتينا حبيبتي ؟ عسى المانع خير ليش ما شفناج اليوم ؟ لو فضيتي اتصلي لي ))


مناف قرت المسج وابتسمت ..


مناف " فديتهم والله .. فيهم الخير يسألون عني .. جزاهم الله خير " .. 


اتصلت بفارس تبي تسمع صوته بشوق .. رن جواله بالنغمه المخصصه لها ( عالي مستواه ) .. رد بكل فرح ..


فارس: يا قلبه انتي ..


مناف عضت شفتها: هلا حبيبي ..


فارس: صح النوم للحلوين ..


مناف بدلع: فديت قلبك ..


فارس: عمري انتي ..


مناف: متى قعدت من النوم حبيبي ؟


فارس: الساعه 8 تقريبا ..


مناف: اوه قاعد من وقت ..


فارس: اي عيل مثلج انتي يالكسوله ..


مناف: هههههه ..


فارس: فديت هالضحكه الحلوه ..


مناف انحرجت وسكتت ..


فارس: كلتي شي حبيبتي ؟


مناف: لا .. 


فارس: ليش يا قلبه ؟


مناف: توني قاعده من النوم حبيبي .. بعد شوي باروح عند امي وباكل ..


فارس: عاد اكلي زين ..


مناف: ان شاءالله ..


فارس: زين يا قلبه انا مشغول الحين .. انتي قومي تنشطي شوي .. وتريقي وباكلمج وانا طالع من المكتب ..


مناف: زين حبيبي ..


فارس: احبج ..


مناف: اموت فيك ..


فارس: ديري بالج على نفسج ..


مناف: ان شاءالله .. 


فارس: يلا سلام ..


مناف: الله وياك ..


سكر فارس منها وكمل شغله .. اما مناف كانت مبسوطه وايد .. خذت لها شور وراحت عند امها عشان تتريق .. 
مناف: صباح الخير يمه ..
ام مناف مبتسمه: هلا والله .. شلونج اليوم ؟
مناف: احسن الحمدلله ..
ام مناف: الحمدلله .. تعالي اكلي لج لقمه يمه ..
مناف: ان شاءالله .. شمسويه يمه ؟
ام مناف: مسويه لج بيض مقلي .. وحطيت لج الجبن اللي تحبينه .. وهذا هو التوست اللي تحبينه بعد .. بس باقوم اسوي لج الحليب ..
مناف: مشكوره يمه ..
ام مناف: بالعافيه يمه ..
ام مناف قربت صينية الاكل من بنتها .. وراحت تسوي لها الحليب .. مناف اتصلت بفاطمه وهي تاكل ..
مناف: السلام عليكم ..
فاطمه: وعليكم السلامه والرحمه .. هلا وغلا ..
مناف: شلونكم ؟
فاطمه: وينج يالقاطعه ؟
مناف: ههههه .. موجوده بس تعبانه شوي ..
فاطمه: سلامتج عسى ماشر حبيبتي ؟
مناف: ماشر حبيبتي .. بس كنت مرهقه شوي فالفتره الاخيره .. 
فاطمه: تدرين البنات يقولون انهم لاحظوا عليج هالشي .. شو فيج مناف ؟ عندج مشاكل انتي ؟
مناف: لا ماعندي مشاكل الحمدلله .. انتي اخبارج بعد العرس ؟
فاطمه مبتسمه: الحمدلله .. مستناسه 
مناف: الله يبارج لج وفيج ..
فاطمه: تسلمين حبيبتي .. وياج .. عيل بنشوفج بكره ان شاءالله ؟
مناف: ماعتقد .. تعبانه والدكتوره ما عطتني اجازه ..
فاطمه بحنان: ما تشوفين شر حبيبتي .. 
مناف: الشر ما يجيج ..
فاطمه: زين حبوبه ما طول عليج .. بخليج ترتاحين .. حبيت اتطمن عليج .. والبنات بعد بس والله لج وحشه ..
مناف: ان شاءالله الاسبوع الجاي نتشاوف ..
فاطمه: بأذن الله .. 
مناف: مشكوره على السؤال حبيبتي ..
فاطمه: انتي منا وفينا يا مناف ..
مناف: تسلمين حبيبتي ..
فاطمه: يلا حبيبتي مع السلامه ..
مناف: مع السلامه ..
سكت مناف من فاطمه والتفت على امها وهي مبتسمه ..
مناف: يمه هاي فاطمه اللي رحنا عرسها ..
ام مناف مبتسمه: حليلها والله .. فيها الخير 
مناف: ما توقعت اتصالها .. والله هي اكثر وحده واصلتني .. 
ام مناف: الله يستر عليها ويبارك لها .. 
مناف: آمين ..
ام مناف: والفال لج يا بنتي .. يا علني اشوفج عروس قبل ما تغمض عيوني ..
مناف: عسى عمرج طويل يالغاليه ..
ام مناف: فديتج والله .. يلا يمه شربي الحليب قبل لا يبرد ..
مناف مبتسمه: ان شاءلله .. 
مناف تريقت وبعدين قعدت مع امها تسولف .. 
الجده وبوفارس وبومحمد كانوا قاعدين يسولفون عن موضوع فارس .. 
بومحمد: ولدك يعرفها يا محمد ؟
بوفارس: لا ما يعرفها ..
بومحمد: شو اللي مخليك متأكد ؟
بوفارس رفع حاجب: ولدي واعرفه .. ولو كان يعرفها خير يعني ؟
بومحمد: شو هالكلام يا محمد ..
بوفارس: يا يبه الحب مب حرام .. ليش مسوين سالفه انتوا .. وبعدين هاذي قراره هو يتحمل نتيجة اختياره ..
بومحمد: بس انت تهدم حياة ولدك ..
بوفارس: شلون ؟
بومحمد: داري ان اللي يسويه غلط .. وتماشيه ومخليه على راحته .. ولي طاح الفاس فالراس بتتحسف انت و ولدك .. شذنب ولدك ولا بنت الناس لو ما اتفقوا بعد الزواج ؟
بوفارس: اعتقد انهم بيتحملون كل شي يجيهم من هالقرار ..
بومحمد: والله تفكيرك وايد متحرر يا محمد .. يبه وين عايشين احنا ..
بوفارس: لا عيل تبيني اجبر عيالي ياخذون على مزاجنا .. جي بنزيد الطين بله .. لما هم يقررون وتبدى نتايج قرارقتهم تظهر جدامهم .. بيعرفون يتصرفون ويحافظون على حياتهم .. يسايرون الزمن ..
بومحمد: شو يسايرون الزمن ؟ محمد ولدي اختار ساره بنفسه وطلبنا نخطبها له .. والحين انفصل عنها .. 
بوفارس: والله ماعرف شو في قلب ولدك .. بس هو يتحمل نتيجة قراره ..
بومحمد: الله يهديك يا محمد .. 
الجده: الحين خلونا من هذرتكم اللي ضعت فيها ..
حمد ومحمد: هههههه ..
الجده: لا تضحكون لاكسر هالدلال على روسكم ..
بوفارس: امي وايد عصبيه ..
بومحمد: مثل ابوي .. ما راحت بعيد ..
الجده: بسكم يا عيال .. زين قولوا لي الحين شو سويتوا معاه ؟
بوفارس: ما سوينا شي ..
الجده: مرتك هاذي يبيلها من يسنعها ..
بوفارس: الله يهديها ..
بومحمد: صج الحين شو بتسون ؟
بوفارس: والله ما يندرى عن فارس .. كل ما احاول اكلمه يتهرب مني .. والحرب مشتعله بينه وبن امه ..
الجده: اتصل بولدك خله يجي الحين ..
بوفارس: الحين ماعتقد القاه .. اكيد فالشركه ..
الجده: طلعه لي من تحت الارض ..
بوفارس مبتسم: ان شاءالله ..
بومحمد: شو ناويه تسوين ؟
الجده: انا بروح اخطبها له .. 
بومحمد: والله قويه يمه ..
الجده: بشوف آخرتها مع مزنه اللي راكبه راسها ومعانده .. 
بوفارس: لا يا يمه صبري شوي .. لا تستعجلين ..
الجده: زين اتصل له قوله يجي .. وبعدين بتفاهم معاكم ..
بوفارس: ان شاءالله .. 
دخلت عليهم هيا مبتسمه وسلمت عليهم .. 
بومحمد: هلا والله ..
هيا مبتسمه: شلونك فديت روحك ؟
بومحمد: الحمدلله .. اعلومج انتي ؟
هيا: طيبه .. التفتت على بوفارس .. شلونك محمد فديتك ؟
بوفارس: طيبه الله يسلمج الغاليه .. اعلومج انتي ؟
هيا: الحمدلله .. مع هالدنيا ..
بوفارس: يعطيج العافيه .. 
هيا: الله يعافيك .. ها حليتوا قضية فارس ؟
بومحمد: امي ناويه على نيه والله يستر منها ..
هيا: ها يمه شو اللي ناويه عليه ؟
الجده: بروح اخطب حق ولد ولدي ..
هيا: من بتاخذين له ؟ بنت العز اللي تكلمه بالتلفون ؟
بوفارس رفع راسه وعطى هيا نظره خلاها تتحسف على الكلام اللي قالته .. هيا من الاحراج نزلت راسها وانحرجت 
الجده: كبري يالعاقله .. تراها بنت ناس حالها حالج ..
بومحمد حس ان الجو كان مشحون .. فحب يلطف الجو شوي ..
بومحمد: هيا تعالي معاي شوي ..
هيا: ان شاءالله .. 
طلعت هيا ورا اخوها .. وراحوا الصاله الثانيه ..
بومحمد: الله يهدج .. هاي كلام تقولينه ..
هيا متنرفزه: لان اللي يصير مب عدل ..
بومحمد: انا مب معارض على زواج فارس ولد محمد .. وماشوف ان سبب رفضكم لها مقنع ..
هيا: بس يا حمد الولد يكلمها بالتلفون .. وين قاعدين احنا ..
بومحمد: انا رايي مثلج .. بس قلبي متطمن ناحية فارس .. واحس ان هاي الوحيده اللي بتسعده ..
هيا: يبه خلوا عنكم كلام الافلام والقصص ..
بومحمد: وانتوا خلوا عنكم التعالي والتكبر على الناس ..
هيا: احنا مب متكبرين ..
بومحمد: وكلامج الحين شو تسمينه .. تقولين لاخوج الكبير بنت العز اللي يكلمها على التلفون .. يبه انتي جرحتيه مهما كان ترا فارس غالي عند محمد .. تعرفين غلاه عند محمد اخوي .. وحتى مزنه تموت في فارس .. بس الله يهديها مكبره الموضوع .. 
....................


هيا: والله من حقها .. تبي الزين لولدها ..
بومحمد: انتوا شلون تفكرون ؟ البنت بنت ناس حالها حال بناتنا ..
هيا: مكرمين بناتنا عنها ..
بومحمد بعصبيه: عيب هالكلام يا هيا .. ما توقعت هاي نظرتج للناس يا متعلمه انتي .. 
هيا بتعالي: والله احنا وين وهالبنت وين .. لو ولد اخوك ركب راسه وخذها .. انا وحده مب حاضره عرسه ولا ببارك له ..
بومحمد بغضب: السالفه جي .. زين انا بوريكم كلكم .. 
هيا هزت راسها: ورينا يا خوي ..
بومحمد طلع عنها من غير ما يرد عليها .. كان منصدم من ردة فعل اخته على الموضوع ..
بومحمد " هيا الحنونه اللي الكل يلجأ لها لو عنده مشكله تقول هالكلام .. شو صاير فالدنيا ؟ الله يهديهم بس " .. 
دخل الصاله عند امه واخوه .. 
بومحمد: كلمت ولدك ؟
بوفارس: اي الحين جاي ..
بومحمد: يمه انا اللي بوصلج بيت البنت لي رحتي تخطبينها حق فارس ..
الجده وبوفارس طالعوا بعض ..
الجده: سبحان مغير الاحوال ..
بومحمد: انا فكري ما تغير .. واللي في بالي مقتنع فيه .. بس فارس يستاهل كل خير .. 
بوفارس مبتسم: ينشد فيك الظهر يا ولد سلطان ..
الجده شافت الفرحه فعيون عيالها وصاحت .. قرب منها بوفارس ..
بوفارس: ليش هالدموع يمه ؟
الجده: يعلني دوم اشوفكم على قلب واحد .. الله لا يفرق بينكم ..
بومحمد وبوفارس: آمين ..
بومحمد حضن امه: الله يطول بعمرج يالغاليه .. 
الجده: الله لا يحرمني منكم .. 
دخل فارس وشاف يدته وهي تمسح دموعها .. خاف وقرب منها بسرعه ..
فارس: عسى ماشر يدتي ؟
الجده: مافيني شي فديت قلبك .. تعال عندي ..
فارس باس راسها: انا كلي تحت امرج .. 
الجده: يا عل عيني ما تبكيك ..
فارس ابتسم وباس يدته مره ثانيه .. 
بوفارس: زين يا جماعه ابغي اقولكم شي ..
الجده: قول ابوي انته ..
بوفارس: هالكلام انا قلته لفارس من قبل .. بس بقوله لكم انتوا ..
بومحمد: خوفتنا تكلم ..
بوفارس ابتسم: زين سمعوا .. يمه تذكرين فاطمه .. 
الجده باستغراب: فاطمه ؟ من فاطمه ؟؟
بوفارس: فاطمه اللي كانت مالج عليها من قبل .. 
الجده: اي اخبرها الله يذكرها بالخير ..
بوفارس: بعد ما طلقتها .. تمت تقريبا 5 او 6 سنين لين تزوجت .. 
الجده وبومحمد: زين ..
بوفارس: انا تزوجت مزنه بعد 7 شهور صح ..
الجده: اي ..
بومحمد: كمل ..
بوفارس: فاطمه تزوجت واحد على قد حاله وعاشت معاه تقريبا 15 سنه ومات ..
الجده: لا حول ولا قوة الا بالله .. 
بومحمد: الله يرحمه ..
بوفارس: جابت منه بنت الحين بنتها مره عمرها تقريبا 20 سنه .. قد فطيم بنتي ..
فارس " يعني ابوي كان يحب ام مناف ؟؟ مسمي فطيم عليها ويموت فيها بعد ؟ همممممم " .. 
بوفارس يكمل: وعندها 3 اولاد .. واحد عمره 12 سنه .. والثاني 8 سنين .. واللي عمره 4 سنين مات من سنه تقريبا ..
الجده: يالله .. مسكينه شقت وايد في حياتها .. الله يصبرها ..
بومحمد: انا لله وانا اليه راجعون .. 
بوفارس: وحالتها هي وعيالها الحين ماتسر .. زوجها كان يشتغل في شركه خاصه .. وبعد ما توفى ما مشى لعياله لا راتب ولا شي .. حالتهم كسيفه وايد .. سكت ونزل راسه ..
الجده: ما تستاهل هالبدره والله ..
فارس: شلون بدره يدتي ؟
الجده: فاطمه كانوا يتغنون بجمالها .. 
بومحمد: انا اشهد .. كانت بنت مافي بحلاها .. 
فارس: زين ليش طلقتها يبه ؟
بوفارس: هي طلبت .. 
فارس: ليش ؟
بوفارس: تدري لين يومك ماعرف السبب .. 
الجده: ولاحد يعرف ..
بوفارس: الحين هي لها حياتها وانا لي حياتي ..
بومحمد: زين بسألك يا محمد ..
بوفارس: هلا تفضل ..
بومحمد: ليش طريت فاطمه .. وش ذكرك فيها ؟
بوفارس: ان شاءالله قريب بتعرفون ..
فارس: يبه امي كانت تعرف انك كنت مالج عليها ؟
بوفارس: اي تعرف .. بس ماتعرف من تكون ..
فارس: اهااا .. " واله انك داهيه يا بوفارس .. مب هين والله " .. 
بومحمد: شو هالواري اخوي .. قولنا ؟
بوفارس مبتسم: كل شي بوقته حلو ..
الجده: زين ما علينا من هالسوالف الحين .. يالمتوت قولي وين بيت البنت ؟
فارس مبتسم: انا متوت ؟؟
الجده: لا تشغل علي الحين .. 
فارس وابوه وعمه: هههههههه ..
فارس: ان شاءلله .. آمريني الغاليه ..
الجده: وين بيت هالبنت ؟ 
فارس: همممم .. بعيد عن بيوتنا ..
الجده: اسمعني يبه .. بكره تروح وتكلم امك مره ثانيه .. وتجيني وتقولي شو ردها زين ..
فارس: هممم .. ليش ؟
الجده: سو اللي اقولك عليه وبس ..
فارس: ان شاءالله .. بس ليش سألتي عن بيت البنت ؟
الجده: لا تسأل وايد .. الصبر زين ..
فارس: ان شاءالله .. 
بوفارس: يلا يا جماعه انا استأذن ..
الجده: وين يبه ؟
بوفارس: عندي شغل ..
الجده: اقعد تعشى معانا ..
بوفارس: عليكم بالعافيه .. باتعشى فالبيت ..
الجده: على راحتك ..
بوفارس سلم عليهم وطلع .. الجده وبومحمد تموا يسولفون شوي ..
فارس: وين عميمه ؟
الجده لوت بوزها: فوق ..
بومحمد يغير الموضوع: وين عشاكم يمه ؟
الجده: اتصل في ابوك شوف وينه هالهايت .. 
بومحمد: ان شاءالله .. 
اتصل بومحمد بأبوه اللي كان هايت مع عبدالعزيز .. 
بومحمد: هلا يبه ..
الجد: شو تبي ..
بومحمد: كله يزف ..
الجد: شو ؟
بومحمد: انت وين يبه ؟
الجد: وش لك فيني ؟
بومحمد: يبه امي تسأل عنك ..
الجد " يالله بالستر ": قولها الحين جاي ..
بومحمد"شي والله يخاف من امي ": زين ننتظرك نبي نتعشى ..
الجد: ان شاءالله .. 
سكر بومحمد من ابوه والتفت على امه وفارس اللي كانوا يهمسون مع بعض ..
بومحمد: شو توسوسون ؟
فارس مبتسم: يدتي تسولف عن عزيز ويدي ..
بومحمد: هههههه .. الحين بيجي وساحب عزيز معاه ..
الجده: انا خابرتهم هالثنين .. 
فارس: يدتي ..
الجده: ابويه انته ..
فارس: يدي توه شباب .. 
الجده تقاطعه: شباب يكسرون ظهرك ..
بومحمد وفارس: هههههه .. 
الجده: يوز عن سوالفك انت بعد .. 
فارس: ما قلت شي فديتني ..
الجده: ويتفدى عمره .. من زين ويهك يالمتوت ..
فارس: بدينا بالغلط ..
بومحمد: اشتغلتوا الحين ..
الجده: هو اللي بدى .. بس اوريك فيه .. 
فارس ويدته وعمه تموا يسولفون بوناسه ويضحكون .. دخل عليهم الجد وعبدالعزيز وراه .. اول ما شافتهم الجده 
الجده: انتوا ما وراكم خير ..
الجد بهمس: بل هاذي محد يطيح بلسانها ..
عبدالعزيز: قايلك بنزلك وبروح تقولي انزل احسن .. 
الجد: هي لا شافتنا مع بعض على طول تشك ..
عبدالعزيز: علم عمرك .. تقولي انا هالكلام ليش .. 
الجده: وش عليه تتهامسون انتوا الثنين ..
الجد وعبدالعزيز: ولا شي .. 
فارس وعمه طالعوا بعض وضحكوا عليهم: ههههههه 
الجد: تتشمتون .. لنا الله ..
عبدالعزيز: اي والله .. لنا الله .. 
الجد: وين عشاكم ؟
الجده: عزوز قم ناد عمتك قولها تجهز ..
عبدالعزيز: ان شاءالله .. 
راح عبدالعزيز ينادي عمته وبومحمد كان متوتر .. خايف من المواجه بين هيا وفارس .. لان فارس ما يدري بموقف عمته .. هيا دخلت عليهم .. طاحت عينها على فارس اللي كان مشغول بجواله .. طلعت وراحت المطبخ تجهز للعشى .. بعد ما خلصت نادتهم .. كلهم دخلوا المطعم وقعدوا على السفره .. فارس كان آخر واحد .. شاف عمته وراح صوبها مبتسم عشان يسلم عليها .. هيا صدت عنه وقطت عليه كلام جرحه ..
فارس مبتسم: هلا عميمه ..
هيا: بنت العز اللي تكلمها بالتلفون بتفرقنا .. 
طالعته بنظره حقد .. فارس ابتسامته البريئه تحولت الى دموع تجمعت بعيونه .. وقف مكانه ولا تحرك .. الكل التفت على فارس بعد ما سمعوا كلام هيا .. عبدالعزيز ما عجبته الحركه من عمته .. حس بجرح اخوه .. وقف جنب فارس وحط يده على كتفه وابتسم ..
عبدالعزيز: بقولك بونايف .. ما عندها اخت تزوجني اياها .. فكره حلوه ترا .. اخوان ماخذين خوات .. 
موقف عبدالعزيز هدى فارس شوي .. 
فارس مسك اخوه من يده وبكل هدوء طلع من المطعم .. 
الجده: حسبي الله ونعم الوكيل .. ولحقت فارس واخوه ..
بومحمد: هاي كلام ينقال يا هيا ..
الجد: انتي ما تستحين على ويهج ..
هيا بعصبيه: دافعوا عنه .. محد بينزل راسنا الارض الا هو مع هالتعبانه اللي بياخذها .. فضحنا ..
الجد: قومي روحي دارج ولا عاد اشوف ويهج ..
هيا طلعت من المطعم وهي معصبه .. فارس وعبدالعزيز طلعوا من بيت جدهم وكل واحد فيهم شايل في خاطره من اللي صار .. الجده ما لحقت عليهم .. كل منهم ركب سيارته وطلعوا بسرعه من البيت .. قعدت الجده على الارض وهي تبكي فارس ..
الجده: يا حسرتي على هالولد يا ناس .. 
بومحمد بحزن: قومي يمه الله يهديج .. 
الجده: هاذي اختك بكسر راسها .. حسبي الله ونعم الوكيل .. نقصت على الولد .. 
بومحمد: قومي يمه نروح داخل .. لا تكدرين نفسج ..
الجده وسط دموعها: يبه شلني ماتحمل اوقف على ريولي ..
بومحمد شل امه و راح داخل .. الجد شاف منظرهم وخاف ..
الجد: شو فيها امك ؟ 
بومحمد: تعبانه شوي ..
الجد: سمالله عليج .. جيب ماي لامك بسرعه ..
الجده: الله ينشف ريقج يا هيا انتي ومرت اخوج .. حسبي الله ونعم الوكيل ..
الجد: ذكري ربج يا ام محمد .. 
الجده: عنبو دارهم .. نقصوا على الولد .. لاهو متنهني في بيتهم .. ولا في بيتنا ..
الجد: ان شاءلله تتيسر ..
الجده: ان شاءالله ..
بومحمد جاب الماي وسقى امه .. الوضع توتر زياده من موقف هيا .. 
الجده: لا تقولون لمحمد اللي صار ..
بومحمد والجد: ان شاءالله .. 
الجده: حمد يبه توكل بيتك ولا تشل هم ..
بومحمد: ان شاءالله ..
الجد: الله وياك ..
الجده: الله يحفظك ..
سلم عليهم وراح بيته .. طبعا بومحمد وايد كان متضايق من اللي صار .. موقف اخته فالبدايه وبعدين الكلام الجارح اللي قالته لفارس المسكين .. اما فارس وعبدالعزيز طلعوا طيران من بيت جدهم .. راحوا بيت فارس .. عبدالعزيز كان مستغرب من الشقه اول ما دخلها .. 


عبدالعزيز: شقة من ذي ؟
فارس: شقتي ..
عبدالعزيز: من متى ؟
فارس: يوم قررت اعرس جهزت نفسي ..
عبدالعزيز " الله ينولك اللي في بالك ياخوي " .. 
فارس: شو تشرب ؟
عبدالعزيز: مابي شي .. عمتك غثتني ..
فارس: ما عليك من كلامها .. انا اوريك فيهم كلهم ..
عبدالعزيز: شو فيك متهدد انت ؟
فارس: يصبرون علي بس ..
عبدالعزيز الله يهديك بس ..
فارس: تعال المطبخ خل نسوي لنا شي ..
عبدالعزيز ضحك على اخوه: جوعان ؟
فارس: لا بس خل نشرب شي .. 
عبدالعزيز: يلا ..
راحوا المطبخ وضبطوا لهم قهوه .. قعدوا يتقهون ويسولفون فالمطبخ ..
عبدالعزيز: فروس اول مره ادري ان ذوقك جي حلو .. الشقه حلوه وايد ..
فارس: ههههههه .. الله يسلمو محمد ولد عمي ..
عبدالعزيز يحط الفنيال على الطاوله: ليش ؟
فارس: هو اللي منسق ومختار لي كل شي ..
عبدالعزيز: زيدني قهوه فديتك .. بس ماشاءالله عليه ذوقه حلو ..
فارس يصب القهوه لاخوه: والله اول ما خذت الشقه ما فكرت أأثث الا بحضوره ..
عبدالعزيز: بس حلوه الشقه .. ملمومه وعلى قدك ..
فارس: غرفتين نوم و3 حمامات وصاله ومطبخ .. والله خوش ترتيب ..
عبدالعزيز: ان شاءالله نشوف عيالك يتراكضون فيها ..
فارس: ان شاءالله ..
عبدالعزيز: اخوي بقولك ..
فارس: قول فديتك ..
عبدالعزيز: لا تخلي كلام عميمه ولا امي يأثر فيك .. وانا اقولك اني واقف معاك لين آخر المشوار .. ودام انت تبي البنت ما عليك من حد خذها يا فروس دام راحتك معاها هي .. لا تجامل حد ولا تجبر نفسك على شي ..
فارس مبتسم لاخوه: والله طيبت خاطري بكلامك .. وانا ما راح استسلم ..
عبدالعزيز: تمسك فيها بكل ما فيك ..
فارس: والله كلك على بعضك خطير يا بوسعود ..
عبدالعزيز ضحك: ههههه .. عليك سوالف ..
فارس: بس تعرف شو اللي خابف منه ؟
عبدالعزيز باهتمام: شو ؟ 
فارس: اخاف انها تعافني ..
عبدالعزيز عقد حواجيه: ليش ؟
فارس: لان امك المحترمه ردت عليها ذاك اليوم وهزئتها ..
عبدالعزيز: لا حول ولا قوة الا بالله ..
فارس: وهي ماخذه موقف من ذاك اليوم .. قالت لي وانا اقول ليش طال الموضوع ..
عبدالعزيز؟ الله يهديها الولده بس ..
فارس: خلها على الله ..
عبدالعزيز: اخوي واعرفك .. قدها ..
فارس: ما قصرت ياخوي والله .. لو انت ما كنت معاي هناك كنت تهورت والله .. محد مصبرني على هالهم الا محمد ولد عمي .. بس انت فيك الخير يابوسعود .. 
عبدالعزيز: انت قدوتي يا فارس ..
فارس رفع حاجب: هااا .. ليكون غرقان فالحب انت بعد ؟
عبدالعزيز: ههههه .. لا مو غرقان ..
تموا الاخوان يسولفون وفارس كان وايد مبسوط من اخوه ومرتاح حوله .. استأذن عبدالعزيز ورجع البيت .. فارس اتصل بمحمد ..
فارس: يالحب ..
محمد: ايه عليك ..
فارس: شو اخبارك ؟
محمد: تمام .. اعلومك انت ؟
فارس: طيب .. انت وين ؟
محمد: فالبيت ..
فارس: تعال نام عندي الليله ..
محمد: حاضرين يالغلا ..
فارس: احم احم .. والله اني محظوظ ..
محمد: حلاة الواحد ما يمدح جداكم ..
فارس اونه يتدلع: عاااد 
محمد بصراخ: ووووع لوعت جبدي .. لاتدلع ..
فارس: ههههههه ..
محمد: سكر لا انجلط الحين ..
فارس: اوريك يا اسود الويه ..
فارس ومحمد: هههههه ..
فارس: انتظرك الغالي ..
محمد: مسافة السكه يا فندم ..
فارس: هههههه .. زين يلا سلام ..
سكر فارس من محمد وهو يضحك عليه .. راح خذ له شور وبعدين اتصل بمناف يسولف معاها .. في هالاثناء خالد ومريم كانوا في شقتهم الصغيره قاعدين يتابعون فلم ومندمجين معاه .. مريم التفت على خالد وهي مبتسمه .. طالعها خالد وابتسم لها ..
مريم: خالد ..
خالد: حياتي ..
مريم: خالد بقولك شي ..
خالد جابل مريم و وطى على صوت التلفزيون .. مسك يدها وباسها ..
خالد: آمريني ..
مريم مبتسمه: ما يآمر عليك العدو .. بقولك شي ..
خالد مبتسم: قولي حبيبتي ..
مريم: خالد مبروك بتستوي ابو قريب ..
خالد بطل عيونه و ابتسم لدرجة ان اسنانه بانت ..
خالد: باستوي ابو .. 
مريم هوت راسها: اي حبيبي ..
خالد قام من مكانه وسجد سجود شكر .. تم يحمد ربه .. قام من وضعية السجود وحضن مريم بقوه .. 
خالد: الف مبروك حبيبتي ..
مريم: فديت قلبك يا خالد .. 
خالد: متى دريتي ؟
مريم: امس ..
خالد: يالظالمه وما قلتي لي الا اليوم ..
مريم: هههههه .. 
خالد: تضحكين يالدلوعه ..
مريم: ههههه .. خلاص عاد قلت لك الحين ..
خالد باسها على جبهتها: فديت قلبج يا مريم .. الله يهون عليج .. 
مريم: آمين .. بسألك حبيبي ..
خالد مبتسم: سألي فديتج ..
مريم: شو في خاطرك بنت ولا ولد ؟
خالد: انا احب الجنسين .. بس افضل بكري بنت ..
مريم: هممممم .. وليش يعني ؟
خالد: لان البنت حلو ادلعها .. و تعرفين فرحة اول طفل غير ..
مريم: عدل كلامك حبيبي ..
خالد: زين انتي شو خاطرج ؟
مريم: مثلك .. حلاته اول بيبي بنوته ..
خالد: ان شاءالله تؤام ..
مريم: انا لو مثل فطيم عزيز اخوي ..
خالد: ان شاءالله .. 
مريم: زين شو بتسمي البنت ؟
خالد: الاسم اللي يعجبج حبيبتي .. انا ماتفرق عندي ..
مريم: هممممم .. زين فكر معاي في اسم حلو ..
خالد: همممم .. شو رايج باسم مشاعل ؟
مريم: مممممم .. لا مب عاجبني ..
خالد: زين شو رايج باسم هاجر ..
مريم مبتسمه: حلو اسم هاجر ..
خالد: والله انتي اللي احلى ..
مريم ضحكت: ههههه .. زين لو جانا ولد شو بنسميه ؟
خالد: زين ليش بس انا اختار ؟ انتي مافي بالج اسم معين ؟
مريم: حاليا لأ .. انت قول يمكن يعجبني اسم ..
خالد مبتسم: ان شاءالله .. زين شو رايج باسم ناصر ؟
مريم: حلو ناصر وغيره ..
خالد: همممم .. تصدقين ان اسم فارس عاجبني ..
مريم: وانا بعد بس فطيم اختي بتسمي فارس ..
خالد: زين واحنا ممنوع نسمي ..
مريم: ههههه .. انا ماحب اكرر الاسامي ..
خالد: اها .. زين شو رايج باسم راكان ؟
مريم: روعه هالاسم .. 
خالد: خلاص اول ولد نسميه راكان ..
مريم: حلو .. راكان بن خالد ..
خالد حضن مريم بوناسه .. فرحة خالد ما تنوصف بخبر حمل مريم .. طبعا الخبر انتشر بين الكل .. بومحمد وام محمد كانوا فرحانين بهالخبر الحلو .. ام فارس وبوفارس بعد فرحوا بهالخبر الحلو .. مرت الايام ويبقى الحال على ما هو عليه .. فارس من بعد الموقف اللي صار له في بيت جده ما مر عليهم كلش .. محمد درى باللي صار وانصدم بوفارس امه قالت له .. طبعا بوفارس ما عجبه تصرف هيا اخته .. زعل منها بس ما بين لها شي .. ام فارس ما زالت مصره على موقفها .. الريم في عالم ثاني .. تتعذب عشان فارس .. واللي ذبحها زود لما عرفت ان فارس على علاقة باللي يبي يتزوجها .. الشباب ( علي / فاضل / عبدالعزيز ويوسف ) ما زالوا عايشين حياتهم بالطول والعرض ما بين ساحات الاستعراض .. العزب .. والبحر .. سلمان ما زال مصر على كلامه وحدد مصيره ومصير بنته ريما .. قراره بالهجره عن البلاد فاجأ بنات اخته .. الجوهره عايشه احلى حياة مع ابراهيم وبنتهم لولو .. هنادي حامل وعايشه حياة سعيده مع نواف .. بس هي واختها منصدمين بقرار سلمان .. ريما حبت فاطمه وأسماء بنت بومحمد وايد وقرار ابوها بالهجره وايد مزعجها .. لانها لقت الامان والاستقرار فالبلاد .. ساره زوجة محمد بعد طلاقها من محمد قاعده في بيت اهلها والحزن غلب عليها .. عيالها عندها بس محمد يشوفهم فالاسبوع مرتين ومحمد حالته مو احسن منها .. بس لانه وصل لمرحله ماقدر يصبر فيها على ساره وكلامها الجارح .. جاسم وسلطان واحمد وفهد ما زالوا عايشين حياة العبط والاستعباط .. مناف وامها واخوانها تيار حياتهم ما زال هادئ .. فاطمه ويوسف عايشين احلى ايام حياتهم بفرح وحب و وناسه ..
بعد مرور اسبوع على الاحداث اللي صارت .. 
فارس ومناف عصافير الحب عايشين حب مافي مثله رغم كل المصاعب اللي واجهتم واللي يدرون انها بتواجهم فالمستقبل .. فارس ومحمد كانوا قاعدين فالقهوه يشيشون ويشربون شاي .. 
فارس: الحمدي ..
محمد: عيونه يا ابوالفوارس ..
فارس: انا قررت اكلم امي وللمره الاخيره .. مثل ما وصتني يدتي ..
محمد مبتسم: متى بتروح تكلم امك ؟
فارس: بكره العصر .. 
محمد: مرني بجي معاك ..
فارس بوناسه: والله حمودي .؟
محمد مبتسم: اي بجي معاك وبكلمها .. انت تعرف شكثر امك تغليني ..
فارس: عدل كلامك .. ماتقصر حمودي والله ..
محمد: افا عليك يا ابو الفوارس .. اذا انا ما وقفت معاك .. بوقف مع من .. تستاهل يالغالي ..
فارس بوناسه: ايه عليك يا حمودي .. والله انك رجل والرجال قليل ..
محمد: زين بكم ؟
فارس: ههههه .. احلف انت بس ..
محمد: ههههه .. حبيبي مافي شي فري هالايام ..
فارس ومحمد: ههههههه .. 
فارس: زين قوم خل نحرك ..
محمد: تو الناس يا ريال ..
فارس: متصله لي ومارديت عليها ..
محمد بخبث: قول جي ..
فارس: ههههه .. 
طلعوا من القهوه وسلموا على بعض .. كل منهم ركب سيارته واتجه في طريقه .. فارس اتصل بمناف وتم يسولف معاها .. 
فارس: يا قلبه ..
مناف وهي تلعب بشعرها: هلا حبيبي ..
فارس: خاطري اشوفج ..
مناف: ممممم .. 
فارس: عشان خاطري يلا ..
مناف مبتسمه: زين حبيبي .. بس مو الحين ..
فارس: متى عيل ؟
مناف: تو الناس الساعه 8 ونص .. للحين قاعدين ما ناموا ..
فارس: يعني امرج الساعه 11 ؟
مناف: زين ..
فارس: حلو ..
مناف بدلع: فارس ..
فارس: يا قلبه انتي ..
مناف: تجيب لي معاك الكوكتيل اللي جبته لي ذيك المره .؟
فارس: عيوني لج .. انتي تآمرين امر ..
مناف: حياتي والله .. 
تم فارس يسولف مع مناف وبعدين راح الحلاق ورجع البيت خذ له شور .. وعلى الساعه 11 طلع من البيت رايح صوب بيت مناف .. اتصل لها اول ما وصل فريجهم .. ردت مناف بوناسه ..
مناف: هلا حبيبي ..
فارس: عمره انتي ..
مناف: وينك ؟
فارس: توني داش فريجكم ..
مناف: اها .. 
فارس: يلا طلعي ..
مناف: ان شاءالله .. 
طلعت مناف عند الباب .. طلت من الباب وشافت فارس وهو ينزل من السياره ومنزل الكيس معاه .. اول ما قرب صوب باب البيت طلعت له .. لما شافها فارس واقفه عند الباب مشى بخطوات متقاربه وسريعه ناحيتها .. 
فارس: وحشتيني يا قلبه ..
مناف منزله راسها: فديتك ..
فارس طلع الكوكتيل من الكيس ومد يدها لها ..
فارس: تفضلي يا اميرة الاميرات ..
مناف مبتسمه: مشكور حياتي .. 
فارس: بالعافيه .. شو اخبارج حبيبة قلبي ؟
مناف: الحمدلله ..
فارس: فديت ويهج .. شحلاتج صايره يوم تاكلين وتحافظين على عمرج .. ورده فديت ويهج ..
مناف كانت منزله راسها وما ردت عليه .. فارس قرب منها ومناف بدت تتوتر .. مد يده وحطها على الطوفه وتم يطالع مناف .. مناف تخاف من حركات فارس هاذي .. 
فارس بهمس: وحشتي قلبي .. 
مناف كانت تتنفس بسرعه ومنزله راسها ..
فارس: ردي علي يا قلبه .. ما وحشتج ؟
مناف هزت راسها بالموافقه بدون ما تتكلم ..
فارس: خلاص ما بقى شي وبنكون حلال لبعض .. تعرفين اول ما املج عليج شو بسوي فيج ؟
مناف بصوت واطي: شبتسوي ؟
فارس: باعض خشمج ..
مناف رفعت راسها وضحكت برقه: هههههه .. 
فارس مبتسم: فديت هالضحكه .. بس انتي على بالج اني اتمسخر .. ترا اتكلم جد ..
مناف: ابيه ليش ؟
فارس: كيفي .. زوجتي و خاطري اعض خشمها .. 
ماف بدلع: عااااد .
فارس رص على اسنانه بقوه: اموت في دلع ..
مناف عضت شفتها وفارس انتبه للحركه .. تم يطالع شفايفها وقرب منها اكثر .. كان شوي ويحتك جسمه بجسمها مناف رفعت يدها وكأنها بتحط يدها عند صدره .. بس فارس ما قرب اكثر .. لما شاف يدها قرب منا اكثر ويدها لامست صدر فارس .. مناف نزلت يدها بسرعه وحاولت انها ترجع ورا بس مافي مفر .. الطوفه وراها وفارس مجابلها .. 
مناف: فارس الله يخليك ابتعد شوي ..
فارس قرب ويهه من ويها: ليش ؟
مناف صدت على يمينها: بس ..
فارس قرب ويهها صوبها وهي صاده: قولي لي ليش ؟
مناف صدت يسار: عاد فارس ..
فارس رجع خطوه: زين خلاص ابتعدت .. 
مناف: زين خلاص لازم اروح حبيبي ..
فارس: بدري يا قلبه ..
مناف: بكره بداوم ..
فارس: هممممم .. عذر يعني ..
مناف بدلع: عاااد فارس ..
فارس: يذبحني الدلع .. شكلي باخطفج من الحين ..
مناف مدت بوزها: لا لا لا ..
فارس يقلدها: ليش لا لا لا ؟؟
مناف: لاتعيب علي ..
فارس: ما عيب يا قلبه انتي ..
مناف: لاتعيب ولا بزعل منك ..
فارس: لا يبه كل شي ولا زعلج يالغاليه .. 
مناف بخجل: فديت قلبك ..
فارس: زين حياتي .. يلا روحي داخل ..
مناف: ان شاءالله .. 
فارس: باتصلج انا اول ما اركب السياره ..
مناف: زين ..
رجع فارس خطوتين ورا وفتح لها الباب .. دخلت وهي مبتسمه .. وقفت عند الباب تبي تسكره ..
فارس: روحي داخل انا بسكر الباب ..
مناف مبتسمه: ان شاءالله .. 
مناف عطت فارس ظهرها وراحت داخل .. فارس تم يراقبها لين دخلت داخل .. سكر باب بيتهم وركب السياره .. اتصل بمناف ..
مناف: هلا ..
فارس: حبيبتي شربتي العصير .؟
مناف: لا للحين ..
فارس: ليش حياتي .. شربيه قبل ما يبرد ..
مناف مبتسمه: ان شاءالله .. 
تم يسولف معاه لين وصل بيته .. استأذن منها وتركها ترتاح عشان الدوام .. دخل الشقه وهو يفكر في مناف وحياته معاها .. خذ له شور ينعنشه وينشطه.. بعد الشور المنعش .. صلى ركعتين وتم يدعي ربه فيهم .. انسدح على الكرسي وتم يطالع التلفزيون لحد ما غفت عينه ونام .. 
يوم جديد يطل على ابطالنا .. نساهم هموم الامس استعداداً لهموم يوم جديد .. 
طبعا اليوم هو يوم مهم بالنسبه الفارس .. كانت الساعه 11 ونص .. فارس اتصل بمحمد اللي كان توه طالع من المكتب .. شاف التلفون ورد على فارس وهو مبتسم ..
محمد مبتسم: هلا والله ..
فارس تنهد: آآآه .. هلا حمودي .. 
محمد: سمالله عليك من الآه ..
فارس: متوتر والله ..
محمد: ههههه .. بسيطه ان شاءالله .. 
فارس مبتسم: ان شاءالله .. زين انت وين الحين؟
محمد: فالبيت ..
فارس: زين متى نمر الوالده؟
محمد: هي موجوده الحين فالبيت ؟
فارس: اي ..
محمد: زين باخذ لي شور سريع وبمرك .. 
فارس: لا انا بمرك .. عطني الو اول ما تجهز ..
محمد مبتسم: من عيوني يا عيوني انته ..
فارس: هههههه .. فديت عيونك يا حمودي .. 
محمد: سلام حبيب قلبي ..
فارس: سلام الغالي .. 
سكر فارس وهو مستانس بس متوتر بنفس الوقت .. اما محمد فكان فرحان لفارس .. دخل خذ له شور .. لبس وتجهز على ماوصل فارس بيتهم .. اتصل فارس بمحمد ومحمد نزل له .. ركب الرنج والتفت على فارس مبتسم ..
محمد: يه يه يه فروسي شهالزين ..
فارس بعبط: احرجتني يا رجل ..
محمد: حلاه عليك والله نت كوووول .. وينها تشوفك جي ..
فارس: اصلا هالكشخه مالت امس ..
محمد: هاااا .. وانا اقول .. 
فارس: هههههه .. زين يلا نروح البيت .. 
محمد: يلا حرك ..
حركوا من بيت بومحمد متجهين لبيت بوفارس .. دقات قلب فارس تسارعت لما قربوا صوب بيتهم ومحمد لاحظ التوتراللي بان على فارس .. دخلو الحوش وفارس وقف فتره وحس انه من زمان مادخل هالحوش .. محمد ترك فارس على راحته .. تم ساكت وينتظره يبند السياره وينزل .. فارس كان يهيئ نفسه ويفكر .. خذ نفس عميق والتفت على محمد وعلى ويهه ابتسامه خوف .. محمد حس بالتوتر وفارس عور قلبه .. اول مره في حياته يشوف فارس مكسور جي .. واول مره يشوف هالابتسامه على ويهه .. 
فارس: يلا حمودي ..
محمد بخوف: توكلنا .. 
فتح محمد باب السياره وفارس كان يراقبه .. فارس كان شابك ايدينه ببعض .. حاول انه يبطل ايدينه عن بعض بس ماقدر حس بثقل يدينه .. غمض عيونه بقوه وحط يده على مقبض الباب .. فتح باب السياره ونزل بهدوء .. التفت عليه محمد .. 
محمد: ليش ما بندت السياره ؟
فارس سكر باب السياره ومارد عليه .. محمد استغرب من فارس وزاد توتره .. مشوا ثنين متجهين لباب الصاله .. فتح فارس باب الصاله و وقف عند الباب وحس ان بيتهم تغير .. دخل فارس و وراه محمد .. قعد فارس على الكرسي يطالع الصاله وحط يده على صدره .. محمد كان يراقب فارس وخايف عليه .. 
فارس: يلا نروح نشوف امي ..
محمد: زين .. 
طلعوا من الصاله متجهين فوق صوب غرفة ام فارس .. فارس كان حاس نفسه غريب وسط بيتهم اللي تربي فيه .. كل ماقربوا من غرفة امه بطئ خطواته .. ومحمد كان مخليه على راحته .. قربوا عند غرفة ام فارس .. فارس حط يده على مقبض الباب ولاتحرك .. توه بينزل المقبض .. الا ام فارس تفتح الباب .. تفاجأت باللي واقف جدامها يطالعها بكل برأه .. ام فارس اختلطت مشاعرها لما شافت فارس .. مشاعر الغضب على مشاعر الشوق .. قرب منها فارس بيبوس راسها .. بس ام فارس كابرت وابتعدت عنه .. فارس ما استغرب هالحركه وقف مكانه يطالعها اما محمد تعجب من ام فارس .. واستغرب قسوتها .. 
فارس: شحالج يمه ..
ام فارس صاده: الحمدلله ..
محمد: شحالج مرت عمي .؟
ام فارس ابتسمت لمحمد: طيبه الله يسلمك يبه .. اعلومك انت ؟
محمد: طيب والحمدلله ..
ام فارس تتجاهل فارس: اخبار عيالك ؟
محمد: الحمدلله 
تموا ساكتين وفارس كان متأثر بقسوة امه وتجاهلها له .. 



فارس بدون مقدمات: يمه ابيح تخطبين لي ..
ام فارس: ليكون اخطب لك ست الحسن والدلال ..
فارس بتحدي: اي نعم ست الحسن والدلال ..
ام فارس ماعجبها كلام فارس وطريقته فالرد ..
ام فارس: غيرها بروح اتعنى لها .. لكن هاذي ماتنزل انزل مستواي لهم ..
فارس باستهزاء: اي والله ماتنزل انزل مستواي لهم .. ليش من فاكره نفسج عشان ماتنزلين مستواج لهم ؟
ام فارس بعصبيه: لا والله .. صج انك ماتستحي على ويهك .. 
فارس: ليش ماستحي على ويهي ؟
ام فارس: ماتشوف كلامك ..
فارس: شو فيه كلامي ؟
ام فارس: كبر عقلك وخل النفس راضيه ..
فارس: هههههه .. ضحكتيني والله .. اكبر عقلي .. الله يالدنيا .. الحين تبيني اكبر عقلي وانتي ماتنزلين مستواج لهم .. من اللي لازم يكبر عقله ؟
ام فارس: انت ما تستحي على ويهك .. انا ماربيتك عدل ..
فارس: انتي قلتيها .. ما ربيتيني عدل ..
ام فارس اقتهرت من رد فارس .. ومحمد ماتوقع رد فارس ..
محمد: استهدوا بالله يا جماعه .. خلونا نحل الموضوع بهدوء .. 
ام فارس: الموضوع حله واضح .. هالبنت ما ياخذها .. 
فارس: قد الكلمه انتي ؟
ام فارس: وتهددني بعد .. 
فارس: انا ماهددج .. 
ام فارس: علي رفجه انك لو خذت هالبنت .. لا انت ولدي ولا انا امك .. 
فارس سمع هالكلام من امه واسودت الدنيا جدامه .. بلع ريقه بصعوبه وتكلم ..
فارس: زين زين .. كل شي ولا زعلج يا ام فارس .. دام السالفه فيها حلفان .. ارتاحي وريحي عمري .. غير هالبنت انا مب ماخذ ... وعلي رفجه اني مادخل هالبيت الا و يدي بيد هالبنت .. بس دامج حلفتي يعني مالي مكان فيه ..
ام فارس ومحمد انصدموا من كلام فارس .. محمد دارت فيه الدنيا .. ماتوقع الامور توصل لهدرجه من التعقيد .. ام فارس قرت صدق حب فارس لمناف بعيونه .. اما فارس حبس المه بقلبه .. قرب من امه وباسها على راسها .. نزل راسه وعطاها ظهره ومشى عنها .. ام فارس كانت حاسه ان هالمره هي آخر مره بتشوف فيها فارس .. محمد كان محتار بين ام فارس وفارس .. تم واقف مكانه مو عارف شو يسوي .. التفت على فارس المجروح اللي لملم جروحه وطلع من بيتهم مهزوم .. وطالع ام فارس اللي دموعها ما وقفت من اول خطوى مشاها فارس بعد ما باس راسها .. نزل فارس بتثاقل على الدري وطلع من البيت اللي حلف انه مايدخله الا ويده بيد مناف مشى بخطوات متقاربه وكان متماسك لين وصل عند السياره .. فتح باب السياره وركب السياره وهو مو حاس باللي حوله .. محمد نزل بسرعه ولحق على فارس .. فتح الباب وشاف فارس اللي كانت حالته ماتسر حتى العدو .. 
محمد: فارس انزل انا بسوق ..
فارس نزل بكل هدوء من غير ما ينطق بكلمه .. قعد في الكرسي الثاني ومحمد خذ مكانه وحرك .. طلعوا من بيت بوفارس بكل هدوء .. طول الدرب والهدوء كان سيد الموقف .. فارس كان بعالم مافيه الا هو ومناف .. ومحمد خايف على فارس .. خايف انه منصدم وخايف على نفسيته من هالصدمه .. وصلوا الشقه وفارس نزل بكل هدوء من غير ما يكلم محمد .. محمد بند السياره ولحق فارس .. دخلوا الشقه وفارس حذف نفسه على الكرسي وغمض عيونه .. محمد كان يراقبه بخوف .. قرب منه وتحسس جبهته ..
محمد: فروس اجيب لك ماي .؟
فارس هز راسه بالرفض .. محمد كان قلق ويحاتي فارس .. فارس عطى محمد ظهره ونام على طول .. محمد تم عند فارس ولا قدر يتركه .. في نفس الوقت ام فارس ماقدرت تسكت من الصياح .. دخل عليها بوفارس وشاف حالتها وخاف عليها .. اتصل على بناته وتجمعوا كلهم حولها .. 
فاطمه بخوف: يمه شو فيج ؟ 
ام فارس كانت تصيح وماترد على حد .. بو فارس خاف عليها ..
بوفارس: مزنه شو فيج ؟ ليش هالصباح ؟
مريم قربت من امها وحضنتها ..
مريم: عسى ماشر يمه ؟
فاطمه: يمه الله يخليج كليمنا .. 
ام فارس تمت تصيح وما كانت قادره تتكلم .. استجمعت قواها وتكلمت .. 
ام فارس وسط دموعها: فارس ..
الكل بخوف: شو فيه ؟ 
ام فارس: راح ولدي راح ..
فاطمه صاحت: يمه فارس شو فيه ؟ ليكون صار عليه شي ..؟
ام فارس: ولدي راح .. راح .. وصاحت بصوت عالي ..
بوفارس: شصاير يا مزنه تكلمي ..
ام فارس ارتمت بحضن مريم وتمت تصيح .. بوفارس مارعف شو يسوي .. فاطمه على طول اتصلت بمحمد ولد عمها .. محمد كان فالشقه مع فارس المنصدم .. رن جواله وشاف رقم فاطمه .. طلع من الصاله وراح المطبخ ..
محمد " الله يستر بس .. شو بقولها الحين ؟ " .. رد وهو متوتر ..
محمد: هلا فاطمه ..
فاطمه تمسح دموعها: فارس اخوي وينه ؟ شو فيه ؟ شصار عليه اخوي ؟
محمد خاف على فاطمه: هدي يا فطيم .. فارس ما عليه شر .. هو عندي الحين ..
فاطمه: خله يكلمني ..
محمد: الحين هو نايم ..
فاطمه وسط دموعها: ليكون اخوي صار فيه شي .. خلني اكلمه الله يخليك ..
محمد: وربي اخوج عندي .. بس نايم وماقدر اقعده من نومه ..
فاطمه: انت وين باجيك ..
محمد: لا تجين ولا شي يا بنت الحلال .. بطمنكم عليه وبخليه يكلمكم اول ما يقعد من النوم .. 
فاطمه تصيح بصمت: صار شي بينه وبين امي ؟
محمد تم ساكت فتره ..
محمد بحزن: اي ..
فاطمه: آيه عليك يا خوي .. اخوي ضاع منا خلاص .. محمد الله يخليك ابغي اشوف اخوي ..
محمد: يا فطيم الله يرضى عليج هدي نفسج .. اوعدج انه اول ما يقعد من النوم بخليه يتصل لج ..
فاطمه: الله يخليك يا محمد طمني عليه ..
محمد: ولا يهمج ..
فاطمه براحه: ما تقصر ..
محمد: لا تحاتين بنت عمي افا عليح .. انتي الحين روحي ارتاحي ولا تحاتين فارس ..
فاطمه تمسح دموعها: ان شاءالله .. 
محمد: فمان الله ..
فاطمه: مع السلامه ..
سكرت من محمد وتمت تصيح بحزن .. رن جوالها وكان توأمها متصل لها .. فاطمه شافت التلفون وزادت فالصياح ردت على عبدالعزيز وهي تصيح بشكل هستيري .. كانت تتكلم وعبدالعزيز خاف عليها ومافهم منها الا ان فارس فيه شي .. 

عبدالعزيز بخوف: سكري الحين جايكم البيت .. 
يوسف خاف من ردة فعل عبدالعزيز وطلعوا مع بعض متجهين لبيت بوفارس .. وصلوا وفاطمه كانت في استقبالهم بدوموعها وحزنها ..
فاطمه: الحق على اخوك يا عبدالعزيز ..
عبدالعزيز بخوف: شو صاير ؟ شو فيه فارس ؟ 
فاطمه: فارس اخوي راح .. فارس ضاع والسبب عناد امي .. فارس ضاع والسبب امي .. امي السبب .. 
عبدالعزيز مسك فاطمه من كتوفها و واجها ..
عبدالعزيز: فطيم اهدي شوي وكلميني .. فاطمه ماقدرت تسكت وصاحت زود .. يوسف سحبها من يد عبدالعزيز وقرب منها .. مسح على ويها وكلمها ..
يوسف: حبيبي فطيم شفيكم ؟
فاطمه كانت تشهق من الصياح .. وكان منظرها يعور القلب .. 
فاطمه: فارس اخوي كلم امي اليوم .. 
عبدالعزيز قرب منها ومسك يدها ..
عبدالعزيز: وبعدين ؟
فاطمه: مادري شو صار بينه وبين امي واعتقد طلع زعلان .. الحين لما دخلنا على امي كانت تصيح وتقول ولدي راح .. 
عبدالعزيز: امي وين الحين ؟ 
فاطمه: فوق ..
عبدالعزيز: وفارس؟
فاطمه: مادري بس مع محمد ولد عمي ..
عبدالعزيز موجه كلامه ليوسف: خلك مع فطيم ولا تتركها .. بروح اشوف الاهل فوق وبرجع ..
يوسف: ان شاءالله ..


عبدالعزيز طلع من الصاله وترك يوسف وفاطمه في احضانه تصيح وهو يهدي فيها .. فاطمه حضنت يوسف بقوه وتمت تصيح .. يوسف تركها تصيح واطلع الحزن اللي فيها وهو حاضنها .. تمت فاطمه تتكلم ويوسف يسمعها ويمسح على راسها .. عبدالعزيز كان ضايع ويفكر باللي يصير حوله .. دخل على امه وكانت حالتها مو احسن من حالة فاطمه اخته .. كانت ام فارس في احضان مريم تصيح وبوفارس ماسك يدها ويهديها .. ومريم حاضنه امها وتصيح ..
عبدالعزيز: شو صاير ؟
محد رد على عبدالعزيز .. عاد كلامه مره ثانيه وبعد محد رد عليه .. تنرفز من هدوء اللي كانوا بالغرفه .. 
عبدالعزيز بقسوه: يعني كسرتي بخاطر اخوي .. عشان مستواج وكبريائج ..
بوفارس قام من مكانه وطالع عبدالعزيز باستغراب ..
عبدالعزيز: كلامي عدل صح .. 
بوفارس: بوسعود مو وقته هالكلام ..
عبدالعزيز: متى وقته عيل .. ؟ لامي ولا عمتي هيا قصروا في فارس المسكين .. عميمه هيا سمعته كلام يجرح وامي تكابر وتهزئ فيه ..
مريم تركت امها وخذت عبدالعزيز برا الغرفه ..
مريم: شو فيك انت بعد ..
عبدالعزيز: امج سوت اللي براسها .. ليش تصيح ؟ 
مريم بحزن: احس امي متحسفه ..
عبدالعزيز: شو! متحسفه ؟ ههههههه .. ضحكتيني والله .. يتهيء لج .. عطيها الليله وبكره وبتشوفينها عاديه ولا فيها شي ..
مريم بعصبيه: شو هالكلام اللي تقوله يا عزيز .. هاي امي ..
عبدالعزي: استغفرالله .. بس يا مريم اللي سوته امي مب شوي .. حرمت فارس من فرحته .. وتصيح عليه .. امي تقص على نفسها مو علينا .. الله يسامحها بس .. ولا عمتج هيا اللي صدمتني .. لو ما ستوا الموقف جدامي بقول مستحيل عمتنا الغاليه تقول هالكلام .. لكن ما قول غير حسبي الله ونعم الوكيل ..
عبدالعزيز نزل راسه ومشى عن مريم .. مريم كانت تفكر في كلامه وتفكر في دموع امها وفي فارس ..
مريم " يالله معقوله تكون امي مو مهتمه .. معقوله امي تسوي جي ؟ .. آآه شو بتحمل انا .. هم خالد ولا فارس ولا امي .. لا والحين عزيز يقول ان عميمه هيا جرحت فارس بعد .. يالله " .. تمت مريم تفكر باللي يصير حولها .. حذفت نفسها على الكرسي وغطت ويها بيدينها .. 
بيت بوفارس ساده الحزن .. ام فارس تصيح وبوفارس يواسيها .. فاطمه الحزينه عبدالعزيز ويوسف معاها .. مريم تفكر باللي يصير حولها وتعد همومها .. ايمان وجاسم ما كانوا فالبيت .. اتصلت مريم بخالد .. 
مريم بحزن: هلا خالد ..
خالد: شو فيج حياتي ؟
مريم: مشاكل هني فالبيت ..
خالد عقد حواجبه: شو صاير ؟
مريم: امي وفارس مختلفين ..
خالد: فارس!
مريم: اي .. عشان موضوع الزواج ..
خالد: شسالفه ؟
مريم: خالد قال لامي انه يبغي يتزوج .. وفي باله وحده ..
خالد: زين ؟
مريم: امي مب راضيه وقالت له من قبل وتهاوش معاها من قبل وطلع من البيت .. واليوم جى مره ثانيه يكلمها والظاهر كبر الموضوع .. آآه حالتنا حاله والله ..
خالد انصدم من كلام مريم .. 
خالد: زين سكري خليني اتصله اشوفه .. 
مريم: طمني عليه فديتك ..
خالد: ان شاءالله حياتي ..
سكرت مريم من خالد وقلبها على اخوها .. خالد اتصل بمحمد اخوه على طول .. 
محمد: هلا خالد ..
خالد: هلا اخوي .. اخبار فارس ؟
محمد تنهد: آآآه .. حالته ما تسر .. 
خالد: انت وين ؟
محمد: في شقة فارس ..
خالد باستغراب: شقة فارس! 
محمد: اي ..
خالد: من متى فارس عنده شقه ؟
محمد: من زمان .. 
خالد: اها .. زين وينها بامركم ..
محمد وصف الشقه لاخوه .. خالد طلع من الشركه ومر عليهم .. وصل عند الشقه وطق الباب .. فتح له محمد الباب واستقبله بحزن .. خالد سلم على اخوه ودخل .. 
محمد: تفضل ..
خالد: دام فضلك اخوي .. وين فارس؟
محمد: تعال فارس فالصاله .. 
دخل خالد وشاف فارس منسدح على الكرسي ونايم بهدوء .. 
خالد: نايم فارس ؟
محمد: اي .. 
خالد: شو صاير ؟
محمد وخالد راحوا المطبخ ومحمد قال لاخوه المواجه اللي صارت بين فارس وامه .. وقاله موقف ام فارس الغريب خالد استغرب من كلام اخوه .. 
خالد: متأكد من هالكلام ؟
محمد: اقولك مره كلمتني بروحي .. واليوم صار اللي صار جدام عيني .. 
خالد: غريبه مرت عمي .. شلون تفكر بهالطريقه ..
محمد: انا منصدم منها .. 
خالد: بسألك ..
محمد كان متوقع سؤال اخوه .. 
محمد: تفضل ..
خالد: فارس يعرف البنت ؟
محمد: لا مايعرفها ..
خالد: عيل ليش هالحزن والاصرار ؟
محمد: لان مرت عمي كانت قاسيه معاه .. وانت تعرف شلون فارس متواضع وطيب ..
خالد: عدل كلامك .. ان شاءالله مرحله وتعدي ..
محمد " ماعتقد " .. 
محمد: ان شاءالله .. 
خالد: زين شو هالشقه الزينه .. اكيد انت مأثثها ؟
محمد مبتسم: احم احم .. اي طبعا ..
خالد: ماشاءالله عليك بونايف .. ذوقك وايد حلو .. 
محمد: يسلم راسك بوالوليد .. بس يا خالد تحمل بمريم ..
خالد: ليش ؟ 
محمد: توها حامل بتتعب عليك .. لا تزعل نفسها وايد حاول انك تبعدها عن هالجو المشحون شوي ..
خالد: انشاءالله ما عليها شر .. بحاول اني اشغلها ..
محمد: ان شاءالله ..
خالد: وانت ادرى باللي صاير مؤخرا .. وايد خايف عليها ..
محمد: الله يعينك يا خوي .. 
خالد: الحمدلله على كل حال .. زين الحين شو بتسون مع فارس ؟
محمد: خله يقوم من نومته .. ترا هالنومه مخوفتني .. 
خالد: مسكين فارس .. ما يستاهل والله .. وبعدين لو انه يعرفها شو المشكله يعني ؟
محمد: ليتهم كلهم يفكرون مثلك .. لا وعميمه هيا ختمتها صح ..
خالد رفع حاجب: شلون ؟ 
محمد: مب عاجبها الموضوع .. وسمعت فارس كلام ما يسر .. 
خالد: افااا ..
محمد: والله شو بيتحمل هالفقير .. 
خالد: المشكله تفكير مرت عمي ماله اي منطق .. شلون تقول ان البنت طمعانه بفلوسه .. 
محمد: شوف خالد .. فارس عنده خير بس على قده ..
خالد: بالضبط .. والدليل انه داش شراكه معاي في الشركه .. 
محمد: يعني اي فلوس اللي تتكلم عنها مرت عمي ..
خالد: تفكيرها غريب .. 
محمد: وسالفة المستوى اللي طالعة لنا فيها ..
خالد: هههههه .. والله انها غريبه مرت عمي .. ليكون كانت حاطه عينها على الريم ..
محمد: الريم وايد صغيره على فارس .. ومن بيرضى اصلا .. انا واحد ما راح اوافق ..
خالد: ليش ؟
محمد: من صجك .. يبه البنت توها 16 سنه .. فارس ما ينعاف وتمنيته لها بس لو انها اكبر شوي .. البنت وراها مستقبل وحياه .. 
خالد: عدل كلامك .. 
محمد: خلها على ربك .. 
خالد: زين انا بروح بيت عمي بشوف المدام .. كلمتني وهي متضايقه .. والوضع عندهم هناك مب احسن من الوضع هني ..
محمد: والله لو مرت عمي ما عاندت كان كل هاي ما صار ..
خالد: الله كاتب ان يستوي كل اللي صار واللي يصير بعدين .. 
محمد: الحمدلله على كل حال .. 
خالد: المهم خل اروح الحين اشوف المدام .. وطمني على فارس لي قعد من النوم ..
محمد بتوتر: ان شاءالله ..
طلعوا من المطبخ طلوا على فارس اللي كان نايم بهدوء .. خالد سلم على محمد وراح بيت عمه .. وصل هناك وشاف سيارة ابوه موجوده .. دخل وراح على طول غرفة مريم .. شافها قاعده على السرير وتصيح بصمت .. قرب منها وحضنها بحنان ..
خالد: ليش هالدموع حبيبتي ؟
مريم: فارس اخوي ..
خالد مسح دموعها: اخوج ما عليه شر .. توني شايفه ..
مريم: والله .. شو اخباره ؟ 
خالد: زعلان شوي بس متماسك .. " استغفر الله " 
مريم: الحمدلله ..
خالد: تطمني فديتج .. وان شاءالله بتنحل ..
مريم: ان شاءالله ..
خالد: عاد حبيبتي لا تزعلين نفسج .. انتي حامل ولازم نفسيتج تكون مرتاحه ..
مريم: شاسوي يا خالد .. لو تشوف حالة امي المسكينه .. وفارس اللي معور قلبي فديته ..
خالد مبتسم: ان شاءالله فارس يتزوج اللي يبيها وامج اللي بتخطبها له بعد ..
مريم: ان شاءالله .. 
فاطمه كانت مع يوسف فالميلس وحالتها حاله .. عبدالعزيز طلع عنهم وراح بيت جده .. 
يوسف: قومي نروح البيت حبيبتي ..
فاطمه: ماقدر اترك البيت جي ..
يوسف: ماعليهم شر .. عمج موجود وابوج ..
فاطمه: لا مابي اروح .. 
يوسف: زين على راحتج .. بس طليتج ..
فاطمه: تم حبيبي ..
يوسف رفع شعرها عن ويها: لا تصيحين .. مابي اشوف دموعج يالغلا .. 
فاطمه مبتسمه: ان شاءالله .. 
يوسف ابتسم لها: زين تسوين لي عصير من ايدينج الحلوات ؟
فاطمه: من عيوني حبيبي ..
يوسف: بارك الله فيج ..
طلعت فاطمه من الميلس رايحه المطبخ تسوي لزوجها العصير .. يوسف كان وايد متضايق من اللي صاير عندهم وزعلان على حزن فاطمه حبيبته .. رن جواله وكان سلمان متصل له .. 
يوسف: السلام عليكم ..
سلمان: عليكم السلام هلا والله .. شحالك ؟
يوسف: الحمدلله .. اخبارك خالي ؟
سلمان: طيب الله يسلمك .. انت وين ؟
يوسف: بيت اهلى المدام ..
سلمان: بتتغدون هناك ؟ 
يوسف: يمكن .. ليش في شي ؟
سلمان: لا مابي اشغلك الحين .. بس لي فضيت اتصلي ابيك بموضوع .. 
يوسف باستغراب: ان شاءالله .. " اكيد موضوع السفر " ..
سلمان: زين عيل اخليك الحين ..
يوسف: الله وياك ..
سلمان سكر من يوسف وكان يطالع ريما بنته اللي نامت في حضنه ودموعها على خدها .. 
سلمان " والله مو بيدي اللي يصير .. ان شاءالله هالقرار يريح الكل وما يزعل حد مني " .. 
شل ريما وحطها على السرير وغطاها عدل .. اتصل بالجوهره ..
الجوهره: هلا خالي ..
سلمان: شلونج فديتج ؟
الجوهره: الحمدلله .. اخبارك انت ؟
سلمان: طيب .. شخبار ابراهيم ولولو فديتها ؟
الجوهره مبتسمه: طيبين الحمدلله ..
سلمان: مب طالعه مكان اليوم ؟
الجوهره: ماعتقد ..
سلمان: زين بلغي اختج اني بجيكم اليوم .. ويوسف بعد بيجي ابيكم بموضوع ..
الجوهره بحزن: موضوع السفر خالي ؟
سلمان تنهد: آآآه .. والله يا جوجو محتار ..
الجوهره: خالي انت شاللي خلاك تفكر فالسفر ؟
سلمان: لقيت لي فرصة عمل هناك .. وبعدين ريما بتكون قريبه من خالتها ..
الجوهره: واحنا وين رحنا يا خالي ..
سلمان " نفس كلام يوسف ": انتوا فيكم الخير والبركه .. 
الجوهره: عيل ليش تبي تهاجر يا خالي .. حد مضايقك ؟
سلمان " آآه لو تدرين باللي في قلبي بس " .. 
سلمان: محد مضايقني .. بس من تجي له فرصة عمل حلوه ويرفضها ..
الجوهره: خالي والله هاي مب عذر .. وانت فاهم قصدي .. اعتقد اللي مريت فيه من قبل كفايه .. شوف شكثر انحرمت من بنتك يا خالي .. 
سلمان: لاتعورين قلبي زود ..
الجوهره: يا خالي فكر عدل .. زين انت استخرت قبل ما تتخذ هالقرار ؟
سلمان: لا والله ..
الجوهره: عط نفسك فرصه واستخير وفكر زود ..
سلمان: ان شاءالله .. 
الجوهره: زين تعالوا اليوم عندي ..
سلمان مبتسم: ان شاءالله .. يلا يبه ما طول عليج ..
الجوهره: الله وياك خالي ..
سكر سلمان من الجوهره وتم يفكر في كلامها .. 
سلمان " انا ليش ما استخرت " .. 
قام توضى وصلى صلاة استخاره ونام جنب بنته .. 
طبعا نرجع لفارس ومشكلته مع امه بخصوص مناف .. عبدالعزيز اول ما بلغ جدته الجده راحت على طول بيت بوفارس .. دخلت وهي معصبه وتصرخ ..
الجده: وينها امك روح نادها لي بسرعه ..
عبدالعزيز: زين بناديها يدتي .. بس هدي انتي ..
الجده: وش اهدي .. الولد بيروح من يدنا والسبب امك ..
الجد: روح ناد امك وابوك بعد ..
عبدالعزيز: ان شاءالله .. 
دخلت ايمان وكانت توها راجعه من المدرسه .. استغربت وجود الجد والجده فالصاله .. سلمت عليهم ..
ايمان: بتغدون هني ؟
الجده: بنتغدى قهر .. حسبي الله على امج ..
ايمان: ابيه شو صاير ؟
الجده: سألي امج العاقله ..
الجد: يبه روحي غرفتج ..
ايمان: ان شاءالله ..
وهي طالعه غرفتها شافت امها تمسح دموعها وهي نازله الدري مع ابوها .. خافت على امها وركضت صوبها ..
ايمان: ماما شو فيج ؟
بوفارس: مافيها شي .. روحي غرفتج فديتج ..
ايما بخوف: لا ابي ماما ..
بوفارس: الله يرضى عليج روحي غرفتج ..
ايمان حضنت امها: لا .. 
عبدالعزيز: سمعي الكلام وفكينا ..
سحبها عبدالعزيز ودخلها الغرفه وطلع عنها .. ايمان كانت خايفه على امها .. بدلت ملابسها وطلعت من الغرفه رايحه تحت عندهم .. شافها ابوها 
ايمان: بابا شو فيكم ؟ 
بوفارس حضنها: مافينا شي ان شاءالله .. تعالي تغدي فديتج ..
ايمان: مابي .. 
صاحت ايمان وحضنت ابوها ..
بوفارس: فديتج روحج لا تصيحين .. 
ايمان: ليش ماما تصيح .. من هاوشها ؟
بوفارس: امج اختلفت مع فارس اخوج شوي ..
ايمان بعصبيه: كله عشان اللي يكلمها .. انا اكره فارس اكرهه ..
بوفارس: عيب هالكلام يبه .. هاي اخوج ..
ايمان: ليش يزعل امي ويصيحها .. 
بوفارس: ما زعلها .. امج متضايقه شوي ..
ايمان: والله لو فارس خذ هالبنت باكرهه ولا بكلمه طول عمري ..
ركضت ايمان وراحت غرفتها .. بوفارس كان متنرفز من كلامها بس مسك نفسه لانه في وضع ما يسمح له يتنرفز زياده .. تركها تروح غرفتها وراح الصاله عندهم .. وقف عند البا متكتف ويسمع بكل هدوء .. دخلت هيا اللي طلعت من الشغل وعلى طول راحت بيت بوفارس .. 
هيا: السلام عليكم .. شو صاير خوفتوني ..
الجده: تعالي شوفي مرت اخوج ..
بومحمد: يا جماعه هدوا الموضوع شوي ..
هيا: شو فيج يا مزنه ؟
مزنه وسط دموعها: فارس ولدي راح ..
هيا حطت يدها على صدرها: شو صار فيه ؟
الجده: تعافس مع امه اليوم وترك لها البيت ..
مزنه بعصبيه: كله عشان هاللي ما تستحي على ويها .. اللي ما تربت عدل ..
هيا: حسبي الله عليها .. الله لا يوفقها ..
بوفارس بصراخ: بس ولا كلمه .. لا تدعون على بنت الناس ..
هيا: وليش ادافع ؟
بوفارس بغضب: فارس بيتزوج مناف سعتوا .. نهاية هالاسبوع امي بتروح تخطبها .. واللي حلف ما يسلم على فارس ولا يكلمه ترا مب مجبور .. 
طلع من الصاله بكل هدوء وراح غرفته .. اتصل بمحمد ولد اخوه ..
محمد" هاي عمي .. خير ان شاءالله " 
محمد: هلا عمي ..
بوفارس : شلونك يبه ؟
محمد: الحمدلله .. شلون الوضع فالبيت ؟
بوفارس: يدتك هني حاشرتنا .. وعمتك وابوك .. ما ناقص الا الجيران يجون بعد ..
محمد: الله يصلحهم ان شاءالله ..
بوفارس: ان شاءالله .. شو اخبار اخوك ؟
محمد: والله من طلعنا من بيتكم حط راسه ونام .. 
بوفارس بخوف: حركه شوفه يتنفس ولا لأ ..
محمد بخوف: لا تخوفني عمي .. بروحي على اعصابي وخايف عليه ..
بوفارس: روح شوفه .. قعده ..
محمد: ان شاءالله .. 
محمد راح صوب فارس وحركه ..
محمد: فارس .. فروس ..
بوفارس: ها قعد ؟
محمد: لأ ..
محمد قعد فارس مره ثانيه وهزه ..
محمد: فروس قوم ..
فارس بتعب: ابي انام ..
محمد وبفارس تنفسوا براحه ..
محمد: زين قوم جوالك يرن ..
فارس: لاتكذب ما سمعه ..
محمد: هههههه .. زين قوم تمللت بروحي ..
فارس: روح جيب لي اكل جوعان ..
محمد مبتسم بطمأنينه: ان شاءالله ..
طلع من الصاله وكلم عمه ..
محمد: سمعته بأذنك ..
بوفارس: الحمدلله .. زين قوله اليوم الساعه 10 فالليل بتقابل معاه فالشركه ..
محمد بعبط: ما يصير آجي ..
بوفارس: خلك مكانك انت ..
محمد: هههههه قطعتني عمي ..
بوفارس: يلا سلام ..
محمد: الله وياك ..
سكر محمد وراح الصاله عند فارس .. نط عليه وشد شعره .. فارس دزه وضحك .. 
محمد: اعرف انك مب نايم ..
فارس: ههاااااااي .. 
محمد: شو فيك ميت من الضحك ؟
فارس: ردة فعل .. 
محمد: زين قوم نروح نتغدى برا ؟
فارس: مالي خلق اطلع مطعم .. خل نجيب غدانا هني ..
محمد: تحت امرك احنا ..
فارس: محد قدي ..
طلعوا من الشقه راحواجابوا لهم غدا ورجعوا الشقه تغدوا .. تموا يسولفون وهم يغسلون الصحون..
محمد: فروس ..
فارس وهو ينشف الصحن: هلا حمودي ..
محمد: ردة فعلك غريبه ..
فارس: احس صادني تبلد من ردود فعل امي ..
محمد: ههههه .. حلوه ذي صادك تبلد ..
فارس: هههه. شو اسوي يعني .. يبه البنت باخذها ان شاءالله ..
محمد: ان شاءالله .. 
بعد ما خلصوا غسيلهم كل واحد فيهم حذف نفسه على كرسي وناموا طبعا فارس نام من التعب .. اما محمد فكان يفكر في فارس وايد .. شغل التلفزيون وتم يقلب القنوات .. فجأه التفت على فارس بخوف .. سمعه يون بحزن وهو نايم .. تم يطالعه بحزن ويتفكر فيه .. فارس كل شوي كان يون وهو نايم محمد ماقدر يستحمل الحزن بونته .. طلع من الصاله وراح المطبخ تم قاعد بروحه .. اول ما أذن العصر راح قعد فارس ونزلوا يصلون .. طبعا محمد ما قال لفارس انه سمعه يون .. كتم هالموضوع بينه وبين نفسه .. بس كان وايد حزين على فارس .. 
في بيت الجوهره .. سلمان ويوسف وهنادي كانوا متجمعين يناقشون موضوع سلمان ..
هنادي: والله حرام عليك يا خالي .. ماصدقنا رجعت لنا .. وبنتك مرتاحه هني وماراح ترتاح باي مكان ثاني ..
الجوهره: خالي شو اللي مضايقك ؟
سلمان: مو متضايق من شي .. بس قلت لكم لقيت فرصة عمل احسن ..
يوسف: اسمحلي يا خالي .. بس انا مو مقتنع ..
الجوهره: خالي استخرت ؟
سلمان: اي ..
الجوهره: زين شو اللي حسيت فيه ؟
سلمان: والله ماكذب عليكم .. بس مارتحت ..
هنادي ابتسمت .. الجوهره حست بالراحه .. اما يوسف صفق من الوناسه ..
سلمان: هههههه .. والله بستخير مره ثانيه .. بس في حالة اني بعد ما حسيت براحه عندي قرار ثاني ..
الكل: شنو ؟
سلمان: احتمال اطلع بيت بروحي ..
الكل طالعه باستغراب ..
........................


هنادي: ليش خالي ؟
يوسف: مضايقك وجود زوجتي فالبيت ؟
سلمان: لا مو مضايقني .. شهالكلام يا يوسف .. بس تقدر تقول مقيدني ومقيدها هي بعد .. هي توها عروس واحسها مو ماخذه راحتها فالبيت .. دوم لافه هالشيله .. 
يوسف: لا غلطان يا خالي .. هي من كثر ما تنزل تحت .. كل قعدتنا فوق .. وحتى ريما تجي تقعد معانا .. الا ماخذه راحتها بالعكس ..
سلمان: لا انا بشوف لي بيت صغيرون على قدي انا وبنوتي .. لين اشتري لي ارض وابني عليها ..
يوسف: لا ماله داعي هالكلام يا خالي ..
الجوهره: انا عندي اقتراح حلو وبيعجبكم ..
هنادي: قولي ..
الجوهره: شرايكم نشتري 4 اراضي جنب بعض .. ونبني عليها 4 فلل .. ونكون كلنا في مكان واحد ..
يوسف: فكره معقوله ..
هنادي: انا بكلم نواف واكيد مب قايل لأ ..
الجوهره: وانا بعد لي كلمت ابراهيم بيوافق .. 
يوسف: ما بقى الا نسمع رايك يا خالي .. 
هنادي: عاد مالك عذر ..
سلمان مبتسم: زين وانا موافق ..
هنادي: ياااااي .. 
الكل ضحك على عفوية هنادي .. 
يوسف حس ان سلمان خاله بيغير رايه .. وحل جوجو كان حلو .. تعشوا كلهم مع بعض .. يوسف استأذن عشان يمر على زوجته في بيت اهلها .. طلع من بيت اخته وكله شوق لحب حياته فطومته .. وصل بيت بوفارس ونزل .. دخل الميلس ولقى خالد وعبدالعزيز قاعدين يسولفون .. التفتوا عليه وابتسموا .. سلموا على بعض وقعدوا يسولفون شوي .. يوسف طلب من عبدالعزيز انه ينادي فاطمه عشلن يروحون البيت .. فاطمه لبست عبايتها وطلعت فالحوش صوب الميلس .. يوسف طلع لما انتبها لوجودها برا .. مشى ناحيتها ومسك يدها .. أشر لها صوب الصيص اللي عند باب الميلس ..
يوسف: تذكرين هالمكان ؟
فاطمه طالعته بخجل وابتسمت: وشلون انسى هالمكان .. ولو 
يوسف: لازم نسوي نصب تذكاري هني ..
فاطمه حطت يدها على حلجها وضحكت بنعومه ..
يوسف يتغزل فيها: اموت في ضحتج ..
فاطمه: فديت قلبك ..
يوسف: يلا حبيبتي مشينا ؟
فاطمه: يلا حبيبي .. 
اتجهوا لبيتهم ويوسف يحاول قد ما يقدر انه يخفف على فاطمه حزنها وهمها .. فاطمه تهدى نفسها لما يكون يوسف حولها ويكلمها .. 
الساعه 10 بالضبط .. محمد وصل فارس عند الشركه وراح يتمشى لين يتصل له فارس بعد ما يخلص كلامه مع ابوه .. تم فالمكتب ينتظر ابوه .. دخل بوفارس الياعه 10 و خمس دقايق .. 
بوفارس: شلونك يبه ؟
فارس مبتسم: الحمدلله .. اعلومك انت ؟ 
بوفارس: طيب .. 
فارس: شو تشرب ؟
بوفارس: شاي احمر ..
فارس اتصل بالفراش وطلب له ولابوه شاي احمر .. بوفارس اعتدل في قعدته ودخل بالموضوع .. 
بوفارس: فارس يبه نهاية هالاسبوع تلكم فاطمه وتقولها الاهل جاين بيتكم .. يدتك وفاطمه اختك بيمرون عليهم ..
فارس طالع ابوه وابتسم: والله يبه ..
بوفارس مبتسم: اي يبه ..
فارس بوتاسه: جزاك الله خير يبه .. بس امي ؟
بوفارس رفع حاجب: شو فيها ؟
فارس: تعرف هي شو قالت لي اليوم ؟
بوفارس باهتمام: شو ؟ 
فارس: احلفت اني لو خذت هالبنت بتتبرى مني ..
بوفارس: هههههه .. ما عليك منها .. امك قلبها طيب ترا .. وانت تعرف معزتك عندها .. بتزعل بس مردها بترضى 
فارس: بس خايف تجرح في بنت الناس ..
بوفارس: انت ابتعد لين تهدى الامور ..
فارس: ان شاءالله ..
بوفارس: خلك في شقتك ..
فارس انحرج: شدراك عنها ؟
بوفارس: انا اعرف كل شي .. 
فارس نزل راسه: احم .. 
بوفارس: هههههه .. 
فارس: زين يبه بسألك ؟
بوفارس: قول يبه ..
فارس: انت مسمي فاطمه اختي عليها ؟
بوفارس: ههههه .. ليكون على بالك كنت واقع في غرامها ..
فارس وبوفارس: هههههه 
فارس: شكلك جي ..
بوفارس: ههههه .. ما سميت فاطمه عليها .. بس انا حاب الاسم ..
فارس: اها .. 
بوفارس: زين لا تنسى تبلغهم عن يدتك واختك ..
فارس: بس اي يوم بالضبط يبه ؟
بوفارس: خلها يوم الاربعاء ..
فارس مبتسم: ان شاءالله .. 
بوفارس: ما قصرت على الشاي يبه .. انا اترخص الحين .. وانت شد حيلك ..
فارس مبتسم: ان شاءالله .. 
طلعوا مع بعض عند باب الشركه .. بوفارس ركب سيارته وفارس انتظر محمد يمر ياخذه .. مر محمد على فارس وشاف الفرحه بعيون فارس ..
محمد: بشر ؟
فارس: خلاص بنتقدم لهم رسمي .. 
محمد بوناسه: احلى خبر .. 
فارس: فديت ابوي والله ..
محمد: اي والله فديت عمي .. صج مثله هالابو ينشد فيه الظهر ..
فارس: الحمدلله على كل حال ..
محمد: اكيد بتعزمني على شيشه على ذوقك ..
فارس: ماسمعك مافي ارسال و صوتك يقطع ..
محمد: ههههه .. يالعبيط .. زين خلاص انا بعزمك .. 
فارس: خلاص كسرت خاطري بعزمك ..
محمد: غصبن عنك بتعزمني ..
فارس ومحمد: هههههه .. 
احتفلوا الشباب فالشيشه مع سلمان .. وكانوا مبسوطين .. 
بوفارس رجع البيت وهو مرهق وتعبان .. دخل الغرفه ولقى ام فارس قاعده اطالع التلفزيون .. اول ما شافته دخلت غرفتهم وسكرت الباب .. بوفارس وقف مكانه ورفع حاجب .. تم يفكر شوي .. وبعدين دخل الغرفه فتح الكبت وخذ له جلابية النوم وطلع .. راح غرفة الجسمي ونام عنده .. ام فارس عصبت على حركة بوفارس .. قام بوفارس قبل أذان الفجر وكعادته قعد كل اللي فالبيت للصلاة .. راحوا الشباب المسيد والحريم صلوا فالبيت .. رجعوا الشباب من المسيد وكملوا نومهم الا بوفارس اللي تم قاعد فالصاله ويفكر .. الساعه 5 ونص ام فارس نزلت المطبخ تجهز الريوق .. شافت بوفارس قاعد فالصاله وكان سرحان .. حست بالغيره بس صدت عنه وكملت شغلها .. 
الساعه 9 ونص بوفارس متصل لبنته الغاليه فاطمه .. 
فاطمه: صباح الخير بابا ..
بوفارس مبتسم: صباحج نور ياغاليه .. شحالج ؟
فاطمه: طيبه .. اخبارك انت ؟ 
بوفارس: طيب والحمدلله .. 
فاطمه: شو سر هالاتصال الحلو من الصبح ؟
بوفارس: ههههه .. فديتج رقيقه .. تبين تقولين شتبي بس جبتيها بطريقه انثويه حلوه ..
فاطمه: لا بابا ..
بوفارس تم يضحك على بنته ويلعوزها ..
بوفارس: زين سمعي يا بنتي ..
فاطمه باهتمام: هلا بابا .. 
بوفارس: يوم الاربعاء يدتج بتروح تخطب حق فارس اخوج ..
فاطمه بوناسه: والله ..
بوفارس: ان شاءالله ..
فاطمه: يستاهل فديته ..
بوفارس: ابيج تروحين معاها .. 
فاطمه: ان شاءالله فديت قلبك ..
بوفارس: عفيه على بنتي والله .. 
فاطمه: الساعه كم بنزورهم ؟
بوفارس: بعد المغربيات ان شاءالله ..
فاطمه: زين من بيتصل يبلغهم ان احنا بنزورهم ؟
بوفارس: والله انج سنعه يا فطيم ..
فاطمه استانست على مدح ابوها لها ..
بوفارس: يدتج بتبلغهم ..
فاطمه: خلاص يوم الاربعاء بخلي يوسف يوديني بيت يدي العصر .. بصلي المغرب عندهم وبطلع من يدتي ..
بوفارس: ترا عمج هو اللي بيوصلكم ..
فاطمه: مب فارس؟
بوفارس: فارس بيركب معاه يوصف له البيت .. 
فاطمه: زين ..
بوفارس: بارك الله فيج يا فطيم .. عسى الله يوفقج وين ما تروحين .. ويرزقج الذريه الصاله قولي آمين ..
فاطمه خنقتها العبره: آمين ..
بوفارس: فديت روحج .. يلا يبه اخلج مع اشغالج وديري بالج على نفسج ..
فاطمه: ان شاءالله ..
سكرت فاطمه من ابوها وراحت الكفتريا وشافت مناف .. أشرت لها من بعيد وسلموا على بعض بحراره ..
فاطمه حضنت مناف: الحمدلله على السلامه حبيبتي ..
مناف: الله يسلمج فديتج ..
فاطمه: ليش جي ضعفانه مناف ؟
مناف تضحك: اسوي رجيم ..
فاطمه ومناف: ههههههه ..
فاطمه: تعالي نقعد نسولف .. والله لج وحشه يالدبه .. آخر مره شفتج فيها يوم عرسي ..
مناف: بس شهالحلاه .. العرس يسوي جي ..
فاطمه بخجل: هههههه .. عيونج الحلوات ..
مناف: اخبارج يا فطومه .. 
فاطمه: الحمدلله ..
مناف: ها مافي شي بالطريق ..؟
فاطمه بدلع: لا تو الناس ..
مناف: عيني بعينج ..
فاطمه ضحكت: ههههه .. لا والله مافي شي ..
مناف: هههههه ..
فاطمه: مريم اختي حامل ..
مناف بوناسه: والله .. الف الف مبروك .. تستاهل والله يهون عليها .. وعقبال عروسنا ..
فاطمه: الله يبارك فيج حبيبتي .. وعقبال ما نشوفج انتي عروس يا مناف .. وان شاءالله نفرح فيج ..
مناف: الله يسلمج حبيبتي ..
فاطمه: تصدقين مناف .. عندي احساس قوي ان بنفرح فيج قريب ..
مناف تسارعت دقات قلبها " فديت قلبك يا فارس " 
فاطمه: واحس قريب قريب بنفرح فيج ..
مناف بخجل: شاللي خلاج تقولين هالكلام ؟
فاطمه: مادري .. من اول ما طاحت عيني عليج اليوم وقلبي يقولي هالكلام .. 
مناف: فديت قلبج يا فطومه ..
تموا يسولفون وجاتهم مريم بعد ما خلصت محاضرتها .. انضمت لهم وسلمت على مناف ومناف بارك لها بحملها 
في نفس اليوم الساعه 5 فارس رايح صوب بيت مناف .. اتصل بفيصل .. 


فارس: السلام عليكم ..
فيصل: عليكم السلام .. هلا فارس ..
فارس: شلونك يبه ؟ 
فيصل: طيب والحمدلله .. اخبارك انت يا فارس ؟
فارس: تمام .. عبود شو اخباره ؟
فيصل: طيب .. قاعد يجهز للمسابقه ..
فارس: والله .. 
فيصل: اي كل يوم امي تحفظه ..
فارس: ما شاءالله عليه .. متى المسابقه ؟
فيصل: بعد 3 شهور ..
فارس: عيني عليه بارده .. الله يوفقه ان شاءالله ..
فيصل: ان شاءالله ..
فارس: بقولك امك موجوده فالبيت ؟ 
فيصل: اي موجوده ..
فارس: انا قربت بيتكم فديتك .. بس اذا ما عليها امر قولها ابي اكلمها عند الباب ..
فيصل: ان شاءالله ..
فارس: يلا يبه انا عند البيت ..
فيصل: زين ..
سكر فيصل وراح بلغ امه ان فارس يبي يكلمها عند الباب .. ام مناف استغربت لبست عبايتها وراحت عند الباب .. فارس اول ما شافها نزل من السياره ..
فارس: السلام عليكم يمه ..
ام مناف: عليكم السلام يبه .. 
فارس: شو اخباركم ؟
ام مناف: الحمدلله طيبين .. اعلومك يالاجودي .؟
فارس مبتسم: طيب الله يسلمج .. شو اخبار بنتج؟ عساها احسن الحين ؟
ام مناف: اي الحمدلله .. الفضل لرب العالمين ثم لك يا ولد الحلال ..
فارس: ما سوينا الا الواجب ..
ام مناف: جزاك الله خير ..
فجأه عبدالله دز امه وطلع يركض صوب فارس ونط عليه وحضنه .. فارس استقبله فالاحضان وابتسامته ما فارقت شفاهه .. 
فارس: هلا والله ..
عبدالله: هههااااااي .. شلونك ؟
فارس: ههههه .. طيب اخبارك انت ؟
عبدالله: طيب .. 
فارس تم شايل عبدالله يوم طلع له فيصل يسلم عليه .. ام مناف كانت تشوف فارس وتتفكر في ملامحه لانه وايد يشبه ابوه .. طبعا هي عرفت من يكون ابوه .. وشافت حب فارس وعطفه على عيالها .. فارس التفت على ام ناف مبتسم ..
فارس: يمه حبيت ابلغج ان الاهل بيزورونكم يوم الاربعاء ان شاءالله ..
ام مناف حست بفرحه كبيره من سمعت كلام فارس ..
ام مناف: حياهم الله .. 
فارس: الله يحيج يمه .. بس حبيت ابلغج .. والله يوفقنا ان شاءالله ..
ام مناف فهمت قصد فارس .. ابتسمت ونزلت راسها ..
ام مناف: الله يقدم اللي فيه الخير ..
استأذنت ام مناف ودخلت داخل .. فيصل كان مستانس لانه فهم كلام فارس .. عرف انهم بيتقدمون لاخته .. اما عبدالله ما يدري بالدنيا .. اما فارس تم مع فيصل و عبدالله يسولف عند الباب .. فجأه شاف مناف تمشي من بعيد .. شاف ساعته وكانت الساعه 5 ونص ..
فارس " فديتني توقيتي خطير " ..
عبدالله اول ما شاف مناف ركض صوبها وهو فرحان .. وفيصل راح وراه .. اما فارس فكان يراقب مناف بوناسه .. حضنت عبدالله وسلمت على فيصل .. قربت من صوب البيت وكانت تمشي بتوتر ناحية فارس .. مرت صوب الباب وهي منزله راسها وماسكه يد عبدالله وفيصل يمشي محاذيها وشايل كتبها .. 
فارس مبتسم: السلام عليكم ..
مناف منزلها راسها وبهمس ردت: عليكم السلام ..
دخلت البيت وكانت متوتره .. ومستغربه وجود فارس عندهم من غير ما يقولها شي .. فيصل حط كتب مناف ورجع عند فارس .. تم معاه لين أذن المغرب ..
فارس: ناد اخوك خل نروح المسيد ..
فيصل: ان شاءالله ..
ركض فيصل داخل نادا على اخوه وراحوا المسيد مع فارس .. مناف تمت بحيره وتبي تعرف سر وجود فارس عندهم من غير ما يقولها .. فارس والشباب طلعوا من المسيد وسلموا على بعض .. تركهم فارس ورجع البيت .. وهو فالطريق اتصل بمناف ..
فارس: حياته ..
مناف: هلا حبيبي ..
فارس: شو اخبارج ؟
مناف: الحمدلله .. اخبارك انت ؟
فارس: طيب ..
مناف: شعندك اليوم مع الشباب ؟
فارس: ولا شي .. مار اسلم واسأل .. 
مناف: تسأل عن ايش ..
فارس: ههههه .. ابيه شفيج متوتره ؟
مناف بدلع: مو متوتره .. بس غريبه جيتك من غير ما تقولي ..
فارس: انا آسف يا اميرة الاميرات .. نسيت اقولج ..
مناف بدلع: عاااد قولي .. 
فارس: فديت قلبها دلوعتي .. تغديتي ؟
مناف: لا للحين ..
فارس: شو تنتظرين يعني ؟
مناف: الحين الغدا مو موضوعنا .. قولي شعندك جاينا اليوم ؟
فارس يستعبط عليها: جاي ابكي على الاطلال ..
مناف: فااااارس ..
فارس: خلاص باموت من هالدلع .. صدقيني برجع بيتكم وباخطفج من اهلج ..
مناف سكتت .. كانت منحرجه من كلام فارس .. 
فارس: ههههه .. بسألج حبيبتي ..
مناف: قول فديتك ..
فارس: امج ما قالت لج شي ؟
مناف باستغراب: شي !!
فارس: اي .. 
مناف: لا ما قالت لي شي ..
فارس: زين تغديتي حياتي ؟
مناف: لا للحين .. 
فارس: زين حبيبة قلبه قومي تغدي وكلميني بعدين ..
مناف بعفويه: فارس حيرتني ..
فارس: يا ناس هالبنت اموت فيها .. وبصراخ .. اموووووت فيها والله ..
مناف: يا مينون ..
فارس: جننتيني انتي .. زين ليش حيرتج حبيبي ؟
مناف: اول شي ما قلت لي ليش جاي ؟ و بعدين تقولي امج ما قالت لج شي وتغير الموضوع .. فارس ليش تسوي جي عاد ..
فارس: هههههه .. حبيبة قلبه انتي .. وباستعباط .. لي كبرتي بتعرفين .. 
مناف بدلع: ماحبك ..
فارس: لا لا .. كل شي ولا زعللج انتي ..
مناف: خلاص بسكر ..
فارس مبتسم: حياتي ما تسكرين وانتي زعلانه ..
مناف: الا زعلانه منك وماحبك ..
فارس: لا باموت جي .. ترا بدش فالطوفه ..
مناف: لا فديتك كل شي ولا تضر نفسك ..
فارس بوناسه: عمري انتي والله ..
مناف عضت شفتها: فديتك ..
فارس: حياته .. روحي تغدي وارتاحي شوي وبعدين كلميني ..
مناف: ان شاءالله ..
فارس يلعوزها: واذا امج قالت لج شي .. قولي لي ..
مناف: عااااد ..
فارس: هههههه ..
تم يضحك معاها ويلعوزها .. سكر منها وراح المكتب عند خالد .. دخل عليه وهو مبتسم ..
خالد: يه شو هالنور ..
فارس: النور بوجهك يا بوليد ..
خالد وهو يسلم على فارس: شحالك ولد عمي ؟
فارس: الحمدلله ..
قعدوا مواجهين بعض وتموا يسولفون .. 
خالد: اخبار النفسيه ؟
فارس: والله هذا احنا .. 
خالد: بسيطه ان شاءالله ..
فارس: ربك بيعين ..
خالد: ان شاءالله ..
فارس: ليش للحين ما رحت البيت ؟
خالد: صليت لمغرب وجيت المكتب ..
فارس: يعطيك العافيه ..
خالد مبتسم: صج انت جارنا ..
فارس: هههههه .. اي نعم 
خالد: من متى يالشيطان ؟
فارس: ههههه .. من زمان ..
خالد: بس خوش اثاث والله ..
فارس: بركات اخوك .. 
خالد: سلامي عليه بونايف .. 
فارس: ما قصر والله .. قام فارس من مكانه .. يلا عيل استأذن الحين .. بروح اكمل شغلي عشان اقفل على كل شي قبل نهاية الاسبوع .. 
خالد: اعطيك شوي تكمل لي ..
فارس مبتسم: عيوني لك يالشريك ..
خالد: ما تقصر ولد عمي ..
طلع فارس من مكتب خالد وراح مكتبه يخلص شغله وشغل خالد .. كان يشتغل بنشاط وحيويه .. 
في بيت مناف .. مناف كانت تتغدى وامها قاعده معاها .. عبدالله وفيصل كانوا يلعبون كوره فالحوش .. 
ام مناف: مناف ..
مناف وهي تبلع لقمتها: هلا يمه ..
ام مناف: في ناس جاين يزورونا يوم الاربعاء ..
مناف رفعت راسها: ها .. من هذول ؟
ام مناف خذت نفس: اهل فارس ..
مناف بلعت ريقها بصعوبه و صار ويها احمر .. نفضت يدها فالسفره وبعدتها عنها ..
ام مناف: كملي غداج يمه ..
مناف: لا بس شبعت .. الحمدلله ..
ام مناف: كدرج الموضوع ؟
مناف: لا يمه .. بس ..
قاطعتها امها: لي متى بتمين جي يمه .. ابغي اشوفج عروس .. ابغي افرح فيج .. ابغي اشوف عيالج يلعبون حولي 
مناف باحراج: يمه مو هاي قصدي .. بس وترني الموضوع .. وخصوصا ان فارس دوم يروح ويجي علينا .. ما فكرت في يوم انه بيتقدم لي او حتى يطالعني ..
ام مناف بحزن: فاهمه عليج فديتج .. انا الغلطانه ..
مناف بخوف: ليش يمه ؟ 
ام مناف: تذكرين يوم قلت لج لا تفكرين انه بياخذج .. كنت غلطانه وادري جرحتج .. 
مناف صاحت: لا يمه ما جرحتيني .. انتي وعيتيني ..
ام مناف: يا بنتي انتي استخيري .. والله يقدم اللي فيه الخير .. 
مناف: ان شاءالله .. 
مناف باست امها .. راحت تغسل يدها ودخلت غرفتها .. شافت النلفون وقرت مسج من فارس .. وكان المسج كالتالي ..
(( عرفتي الموضوع حياتي ؟ ابي اعرف ردة فعلج ))
مناف قرت المسج وضحكت .. ردت عليه بمسج .. 
(( عرفت الموضوع .. ومن الخرعه ما كملت غداي )) 
فارس قرى المسج وضحك .. رد عليها بمسج ..
(( فديت قلبج انتي .. اول ما املج عليج كل يوم بخليج تطبخين لي غداي ))
مناف قرت المسج وماتت من الضحك .. ردت عليه بمسج ..
(( عيوني لك .. انت تآمر أمر حبيبي )) 
فارس قرى المسج وطار من الفرحه .. اتصل بمناف وماردت عليه .. طرشت له مسج ..
(( ابيه استحي ارد عليك )) 
فارس قرى المسج " فديت اللي تستحي والله اموت فيها " .. رد عليها بمسج ..
(( انا بانتظر اتصالج زين يا قلبه )) 
مناف قرت المسج وحست بالراحه .. قررت انها تتصل له بعد ما يخف توترها .. فارس ومناف فرحتهم ما تنوصف اخيرا بيجتمعون مع بعض بالحلال .. فارس كمل شغله بالمكتب .. اما مناف انسدحت على السرير وغمضت عيونها وهي مبتسمه .. كانت تفكر في مستقبلها مع فارس .. 
مرت الايام بالنسبه لفارس مثل العقود .. كان ينتظر يوم الاربعاء .. اما مناف فمرت الايام بالنسبه لها مثل البرق .. كانت متوتره من لقائها بأهل فارس من بعد اللي صار .. 



اليوم الاربعاء .. الساعه 12 الظهر بتوقيت ( نهاية حبك إعدامي ) .. فاطمه فالجامعه مع مناف ولطيفه .. 
فاطمه بوناسه: اليوم عندي موعد مهم ..
لطيفه: شو هالموعد ؟
فاطمه: هممممم .. سر ماقول لاحد ..
مناف: زين عاد لمحي لنا ؟؟
فاطمه: بعد سر ..
لطيفه: زين انا ومناف بعد عندنا موعد اليوم .. صح مناف ..
غمزت لطيفه لمناف ..
مناف: اي صح عندنا موعد مهم وايد ..
لطيفه: حتى اهم من موعدج ..
فاطمه بدلع: اخاف عندكم موعد مهم بس ..
الكل: ههههههه ..
لطيفه: لا صج فطوم شو هالموعد ؟
فاطمه: يوم الاحد بقولكم عنه ..
مناف: شمعنى يوم الاحد ؟
فاطمه: لان يوم الاحد بتعرفون ..
لطيفه: عليج حركات يا فطوم ..
الكل: هههههه .. 
لطيفه: مناف شو فيج ؟
مناف: انا ؟
لطيفه: اي .. منخطف لونج ..
فاطمه: باين عليج التوتر .. 
لطيفه: امورج تمام فالبيت ؟
مناف مبتسمه: مافيني شي الحمدلله ..
رن جوال فاطمه ويوسف كان متصل لها .. كان ينتظرها عند الباب ..
فاطمه: هلا ..
يوسف: حبيبتي انا عند الباب ..
فاطمه: الحين نازله ..
يوسف: انتظرج حياتي ..
فاطمه: ان شاءالله ..
فاطمه سكرت وقامت من مكانها ..
لطيفه: بتروحين ؟
فاطمه: اي يوسف عند الباب .. تآمروني على شي بنات ؟
لطيفه: لا تسلمين حبيبتي ..
مناف مبتسمه: تسلمين حبيبتي ..
فاطمه لبست عبايتها وسلمت على البنات .. تموا مناف ولطيفه يسولفون انضمت لهم مريم ..
مريم: السلام عليكم يا بنات ..
مناف ولطيفه: عليكم السلام ..
مريم: شلونكم ؟
مناف: الحمدلله .. اخبارج انتي ؟
مريم: تمام ..
لطيفه: شلونج مع الحمل ؟
مريم: والله لايعه جبدي .. اف كله ارجع ..
لطيفه: هههههه .. بعدج ما شفتي شي ..
مريم: ابيه بعد في اكثر من جي .. يا ويلي ..
مناف كانت حاطه يدها تحت خدها وتسمع الكلام بذهول .. التفتت عليها لطيفه ..
لطيفه: الدور جايج يا عروسه ..
مناف: ابيه سوالفكم تخوف ..
مريم: هههههه ..
لطيفه: سهالات .. كل هالامور بتنسينها في لمح البصر ..
مناف بخوف: والله !
مريم ولطيفه شافوا نظرة البرائه فعيون مناف .. 
لطيفه: ايه عليج يا مناف .. تجنين والله ..
مناف ابتسمت بخجل: فديت قلبج ..
مريم: الساعه كم محاضرتج مناف ؟
مناف طالعة ساعتها: الساعه 2 ونص ..
مريم: آخر محاضره اليوم ؟
مناف: اي ..
لطيفه: انا باقي لي محاضرتين ..
مناف: الله يعينج .. متى آخر محاضره ؟
لطيفه الساعه 4 تبدى وتخلص 5 وربع ..
مريم ومناف: الله يعينج ..
لطيفه: معليه باستحمل .. الكورس الجاي باعتذر ..
مناف: ليش ؟
لطيفه: ما تشوفين بطني ..
مناف ومريم: هههههه ..
مناف: والله ناسيه ..
لطيفه: حليلج يا منوفه .. ان شاءالله نشوفج جايه وبطنج جدامج ..
مريم مبتسمه: ان شاءالله .. 
لطيفه: لو عندي اخو زوجتج اياه ..
مناف انحرجت ونزلت راسها " غير فارس ما راح ارضى اتزوج " .. 
طالعت ساعتها ولمت كتبها وقامت ..
مناف: يلا بنات انا بروح محاضرتي .. 
لطيفه مبتسمه: الله وياج ..
مريم: موفقه حبيبتي ..
راحت مناف المحاضره وهي متوتره .. دخلت المحاضره وشافت الدكتور حامد قاعد بروحه فالقاعه .. مناف من الاحراج والتوتر اللي حست فيهم من كلام لطيفه استأذنت منهم .. فكان دخولها لقاعة المحاضره قبل الوقت بوايد .. كانت الساعه 2 وربع والمحاضره 2 ونص ..
مريم ولطيفه ضحكوا على خجل مناف ..
مريم: لطوف احرجتي البنت ..
لطيفه: هههههه .. والله هالبنت تجنن .. بس والله لو عندي اخو كانت خطبتها له ..
مريم: حليلها والله .. تستاهل هالبنت ..
لطيفه: زين ماشاءالله اخوانج ولا واحد فيهم عرس .. شوفيها حق فارس المزيون ولا عزوز اخوج المقلوع توأم فطيم ..
مريم: بصراحه يا لطيفه .. انا وفطيم فكرنا في مناف ..
لطيفه عقدت حواجبها: شلون ؟
مريم: فكرنا نخطبها لفارس اخوي ..
لطيفه: والله .. زين شو قال اخوج المزيون ؟
مريم: يتحجج انه ما يفكر فالعرس .. وكل ما كلمناه بالموضوع يتهرب ..
لطيفه: زين يمكن ما يبي يتزوج الحين .. بس بطب واقفه اللي بتاخذ اخوج المزيون ..
مريم: هههههه .. عليج سوالف يا لطوف .. 
لطيفه: صج اخوج غرشوب .. بس عشان اكون حقانيه اكثر ..
مريم حطت يدها تحت خدها: اي ..
لطيفه: ريلج اللي ما عليه زود عن اخوج المزيون ..
مريم: بس هاي اللي كنت ابي اوصل له ..
مريم ولطيفه: هههههه .. 
لطيفه: اخوج اللي ميزه حيويته وخفة دمه .. اما خالد ريلج ثقيل ..
مريم: احم احم .. لازم حبيبتي ..
لطيفه: خفي علينا انتي والغرشوب ريلج ..
مريم: هههههه ..
تموا البنات يسولفون وبعدين لطيفه اتجهت لقاعة المحاضره ومريم راحت البيت .. نرجع لمناف اللي دخلت القاعه والدكتور حامد قاعد ويقرى كتاب .. كانوا في تقربا 4 بنات متوزعات فالقاعه .. دخلت بهدوء بس الدكتور حامد رفع راسه وطالعها .. مناف توترت ونزلت راسها .. قعدت على الطاوله وطلعت كتابها وتمت شاغلها نفسها بالكتاب الدكتور كان يطالعها بشوق .. بعد مرور 20 دقيقه القاعه امتلت بالطالبات .. مناف حست بالراحه لما امتلت القاعه وقف الدكتور وقام ينادي البنات وياخذ الحضور والغياب .. لما وصل عند اسم مناف رفع راسها وناداها .. مناف انحرجت وردت بصوت واطي .. تم يطالعها وبعدل كمل باقي الاسماء وبدى المحاضره .. وطول الوقت وهو عينه على مناف اللي كانت شوي وتصرخ من حركات الدكتور .. انتهى وقت المحاضره الطالبات ومن ضمنهم مناف شلوا كتبهم واتجهوا طالعين من المحاضره .. الدكتور نادا على مناف من بينهم .. 
الدكتور حامد: لو سمحتي مناف ..
مناف بتوتر: نعم دكتور ..
الدكتور حامد مبتسم: الله يوفقج في حياتج يا مناف ..
مناف طالعته باستغراب وماعرفت بشو ترد عليه ..
الدكتور حامد مبتسم: شدي حيلج هالكورس ..
مناف ويها صار احمر: ان شاءالله دكتور ..
مشت من جدامه بسرعه وطلعت من القاعه وهي مستغربه من كلام الدكتور .. 
مناف " شيقصد بكلامه؟ " .. 
راحت الكفتريا وتمت تفكر في كلام الدكتور حامد .. تمت فالكفتريا بروحها لين الساعه 4 الا ربع .. شلت اغراضها وراحت صوب مواقف الباصات .. ركبت الباص وكل تفكيرها باللي بيصير اليوم .. بدى العد التنازلي لمناف وفارس طبعا ام فارس والباقي مايدرون عن فاطمه والجده .. فاطمه تغدت مع يوسف فالبيت وريحت شوي .. و على الساعه 4 طلعت رايحه بيت يدها .. نزلها يوسف وراح بيت بوفارس حق عبدالعزيز .. دخلت فاطمه وسلمت على يدها ويدتها وعمها بومحمد اللي كان موجود .. 
فاطمه: شلونك عمي ؟
بومحمد مبتسم: الحمدلله طيب .. اخبارج يا عروستنا ..
فاطمه بخجل: الحمدلله ..
الجد: شو اخباره ريلج المزيون ؟
فاطمه: طيب والحمدلله ..
الجد: ليش مانزل ..؟
فاطمه: عنده شغل مع عزيز اخوي ..
الجد عقد حواجبه: اي شغل ؟؟
فاطمه: هههههه .. مادري ..
الجد: من وراي يا عزوز ..
الجده: خلك عنك عزوز ..
الجد "حشى تسمع كل شي هاذي ": ان شاءالله ..
بومحمد: امي من تسمع طاري عزيز وابوي تجيها اعصاب ..
الجده: ليش هم مقصرين ..
الجد: في شو مقصرين ؟
الجده: انا بروح اجيب القهوه ابرك لي من سوالفك ..
الجد: والله حاله .. تقط كلامها وتشرد ..
فاطمه وبومحمد طالعوا بعض وتموا يضحكون .. تموا قاعدين يسولفون وتقهووا لين وصل فارس على الساعه 5 دخل عليهم وهو مبتسم وابوه وراه .. 



فارس وبوفارس: السلام عليكم ..
الكل: عليكم السلام .. 
سلموا على بعض وقعدوا .. فاطمه قربت من ابوها .. 
فاطمه بهمس: بابا ..
بوفارس مبتسم: عيونه انتي ..
فاطمه: هممممم .. ما تحس ان احنا مسوين هاي بالخش .. محد يدري ..
بوفارس مبتسم: يا بنتي انا ما يهمني من يدري .. واعتقد انا قلت ذاك اليوم ان فارس بياخذ اللي يبيها ..
فاطمه: بس انا حاسه بالذنب .. يعني نسوي هالشي من ورا امي ..
بوفارس: اتصلي لها الحين وقولي لها رايحين نخطب حق فارس ..
فاطمه بخوف: لا بابا مو هاي قصدي .. بس احس مو حلوه في حقها نسوي هالشي كأن ماما مالها حشيمه ..
بوفارس: الا امج لها حشيمه وعلى راسي بعد .. بس هي رافضه شي وانا موافق عليه .. انا اقدر اكبر الموضوع واخلي الكل يدري واعاند .. بس مابي احط امج بموقف مب حلو ..
فاطمه: بس بابا اللي نسويه الحين بيحط ماما في موقف مب حلو .. بتتفاجأ اني رايحه مع يدتي نخطب حق فارس وبعدين الكل يدري بالموضوع .. الكل يعرف ان ماما مب راضيه على زواج فارس من البنت اللي يكلمها ..
بوفارس: شوفي سواء اخوج يكلمها او لأ .. دام هو اختارها هو يتحمل نتيجة اختياره .. وهالكلام انا قايله لامج .. 
فاطمه: اللي تشوفه بابا ..
بوفارس حضن فاطمه وباسها على راسها .. أذن المغرب والشباب راحوا المسيد يصلون .. اما فاطمه ويدتها صلوا فالبيت .. بعد الصلاه فارس وبومحمد كل منهم ركب سياره .. اليده وفاطمه ركبوا مع بومحمد .. ولحقوا فارس اللي طلع قبلهم عشان يدليهم البيت .. 
الجده: توكلنا على الله .. شوي شوي يا حمد ..
بومحمد: ان شاءالله يمه ..
الجده: اتصل حق هالمطيور فروس قوله يخف ..
بومحمد مبتسم: ان شاءالله .. 
اتصل بومحمد لفارس وطلب منه يخفف شوي .. فارس ضحك على يدته .. خفف وتم يمشي على راحته .. دخلوا منطقة بيت مناف المقطوعه .. كانت الجده مستغربه من المكان ..
الجده: ويه وين بيتهم ؟
بومحمد: الظاهر البيوت اللي هناك ..
الجده: حشى هالبيوت مافيها حياة .. خرابه
فاطمه تذكرت هالمكان .. تذكرت لما فارس جابها من سنه تقريبا على هالمنطقه المقطوعه .. 
بومحمد: الظاهر بيتها واحد منهالبيوت ..
الجده: الحمدلله على كل حال ..
بومحمد: الله المستعان ..
في بيت مناف .. ام مناف جهزت الشاي والقهوه .. وفاله على قدهم .. لبست وتجهزت عشان تستقبل ضيوفها .. اما مناف فكانت في حاله لا تحسد عليها .. كانت منسدحه على السرير وتنتفض من الخوف والتوتر .. كل شوي رفت يدها وتشوف النفضه اللي فيها .. كانت ميته من الخوف والمواجهه ..
فارس وبومحمد دخلوا بين البيوت وسط الظلمه .. فيصل وعبدالله كانوا لابسين ثياب وكاشخين بالغتر .. كانوا فالصاله مع امهم ينتظرون الضيوف .. وصل فارس عند بيت مناف واتصل بفيصل .. عبدالله سبق فيصل .. لانه اول ما سمع تلفون فيصل يرن عرف ان فارس عند الباب .. طلع وركض صوب فارس وهو ماسك غترته فارس اول ما شاف عبدالله نزل من السياره وحضنه .. بومحمد و فاطمه استغربوا من فارس .. الجده طبعا ما تشوف عدل فالليل فما كانت منتبه لفارس ولا عبدالله .. طلع فيصل وسلم على فارس .. بومحمد وقف السياره جنب رنج فارس الاسود فاطمه فتحت الباب ونزلت .. وراحت صوب يدتها وساعدتها تنزل .. مشوا ثنتينهم صوب البيت .. الجده شافت اخوان مناف وسلمت عليهم ..
الجده: شسمك ابوي ؟
فيصل: فيصل ..
الجده: بارك الله فيك .. التفت على عبدالله وباسته على خده .. وانت شو اسمك ؟
عبدالله مبتسم: عبدالله ..
الجده: والنعم .. فديت خشمك انته .. " شكله مب غريب علي " ..
طبعا فاطمه عرفت عبدالله وفيصل تذكرت انهم اللي جابهم فارس العزبه .. سلماو عليها وكانت مبسوطه من ذرابتهم .. وسلموا على بومحمد اللي بعد عرفهم وكان مبسوط عليهم .. 
فيصل: تفضلوا .. 
الجده: بارك الله فيك ..



دخلت الجده وفاطمه وراها .. كانت تشوف البيت وقلبها معورها على اهله .. ام مناف طلعت من الصاله واستقبلتهم 
ام مناف: يا هلا ومسهلا .. حيالله من جانا .. 
الجده: هلا ومرحبا .. فجأه الجده سكتت .. فاطمه ..
ام مناف: ام محمد .. 
فاطمه " ام مناف!!! " .. 
الحريم الثلاثه وقفوا مكانهم وكلن في باله ملاين الاسأله .. ام مناف شافت فاطمه واستغربت .. 
ام مناف: فاطمه .. هلا يمه ..
فاطمه: هلا خالتي .. شلونج ؟
ام مناف: الحمدلله طيبين .. تفضلوا ..
الجده: دام فضلج يافطيم .. طول عمرج تعرفين السنع .. بنت ناس ..
ام مناف: ما عليج زود يا ام محمد .. 
فاطمه " يدتي وام مناف شعرفهم ببعض ؟ وليش احنا في بيت مناف ؟ ليكون مناف اللي يحبها فارس .. ليكون هي المسكينه اللي ردت عليها امي ذاك اليوم .. لالالا .. شو قاعد يصير حولي " 
الجده: والله دنيا فرقتنا وجمعتنا ..
ام مناف: الحمدلله على كل حال .. 
الجده: اي والله الحمدلله على كل حال .. 
ام مناف: محمد شخباره ؟
الجده: طيب والحمدلله .. هاذي فطيم بنته ..
ام مناف: ماشاءالله .. 
قامت ام مناف تفاول الحريم .. 
الجده: ماشاءالله على عيالج .. ريايل الله يحفظهم ..
ام مناف: الله يسلمج ..
الجده: الصغير شو اسمه .. 
ام مناف: عبدالله ..
الجده: اي عبدالله ماشاءالله وايد يشبهج ..
ام مناف: فديته عبود .. هيا شخبارها ؟ 
الجده: طيبه الحمدلله .. 
ام مناف: حمد و مرته ؟ 
الجده: والله حمد ماشاءالله ولده الكبير محمد الحين عنده ولدين .. 
ام مناف: ماشاءالله .. 
الجده: خواتج شو اخبارهم ؟
ام مناف: الحمدلله .. 
الجده: كم عندج ؟ 
ام مناف: عندي بنت .. و ولدين .. و واحد مات العام ..
الجده بحزن: ليكون اللي عمره 4 سنين ؟
ام مناف خنقتها العبره: اي ..
فاطمه " مساكين " .. 
الجده حبت تغير الموضوع لانها شافت الحزن بعيون ام مناف .. 
الجده: يا فطيم تعرفين احنا ليش جاين .. نبغي بنتج حق ولدنا .. و بصراحه نبي نشوف البنت وناخذ رايها ..
ام مناف: ان شاءالله .. والله يكتب اللي فيه الخير ..
الجده: ان شاءالله .. 
ام مناف: بروح اناديها ..
الجده: خذي راحتج ..
طلعت ام مناف وراحت صوب غرفة بنتها .. فاطمه على طول طلت في ويه يدتها ..
فاطمه: يدتي من هاذي ؟ شلون تعرفينها ؟ 
الجده: صبري علي يا بنت .. هاذي ابوج كان مالج عليها قبل امج ..
فاطمه بطلت عليونها: ها .. بس انا اعرفها واعرف بنتها .. هذول حضروا عرسي .. ما شفتيهم ؟
الجده: لا والله ما شفتهم .. تعرفيني ماشوف عدل انا .. بس شلون تعرفين بنتها ؟
فاطمه: معاي فالجامعه ..
الجده: الدنيا تجمع وتفرق ..
دخلت ام مناف وهي مبتسمه .. الجده وفاططمه ابتسموا لها وكانوا ينتظرون دخول مناف وراها .. بس مناف تاخرت شوي بالغرفه ..
ام مناف: الحين جايه البنت .. 
تموا شوي ودخلت عليهم مناف .. فاطمه اول ما شافتها على طول حضنتها .. 
فاطمه: مناف .. 
مناف رفعت راسها وشافت فاطمه .. حست بالاحراج .. 
مناف " فارس اخو فاطمه؟ " مناف تلخبطت الامور عليها .. سلمت على فاطمه ويدتها .. قعدت جنب امها وبعدين طلعت عنهم ..
الجده: تبارك الرحمن يا فاطمه .. بنتج مب احلى منج .. عيني عليها بارده .. 
ام مناف: حلاة دنياج .. 
الجده: زين احنا نترخص الحين .. و خلي البنت تفكر وتاخذ راحتها .. وردي علي انا .. هذا رقمي فالورقه وانا انتظر اتصالج يبه .. ولاتجبرينها يا فطيم .. لو ما بغت لا تستحين تتصلين ..
ام مناف: ان شاءالله يا ام محمد .. 
الجده وفاطمه قاموا وسلموا على ام مناف .. استأذنوا و وصلتهم ام مناف لين باب الحوش ورجعت داخل .. فيصل وعبدالله اللي كانوا ماخذين راحتهم مع بومحمد وفارس اول ما شافوا الحريم سكتوا .. 
فارس طالعهم مبتسم: يلا مشينا ؟
فاطمه اطالع اخوها: اي مشينا ..
فارس حس ان ورا كلامها سالفه طويله .. التفت على عمه ..
فارس: عمي ..
بومحمد: هلا يبه .. 
فارس: انت توكل مع يدتي .. انا بوصل فطيم ..
بومحمد: اللي تشوفه .. 
فاطمه بهمس: شيطان .. تقرى افكاري ..
الجده: فطيم مب جايه ؟
فاطمه: برجع مع فارس اخوي ..
الجده: زين يمه .. تحمل على اختك يالمينون ..
عبدالله: هههاااااي .. 
الكل التفت على عبدالله .. كلهم ضحكوا عليه .. 
بومحمد: حليله هالصغير .. ونيس الله يحفظه .. 
الجده و ولدها ركبوا مع بعض وراحوا البيت .. فارس ودع عبدالله وفيصل وراح مع فاطمه اخته .. ركبوا الرنج الاسود وطلعوا من صوب بيت مناف متجهين للشارع الرئيسي .. 
فارس: يلا اختي هاتي ما عندج .. 
فاطمه: اول قولي تعرف البنت ؟
فارس ضحك: هههههه .. لا ماعرفها ..
فاطمه: فارس فديتك انا من زمان شاكه فيك ..
فارس: ولين .. 
فاطمه وفارس: ههههههه 
فاطمه: بقولك شي زين ..
فارس: قولي اختي ..
فاطمه: تذكر لما فاتحناك بموضوع الزواج انا مرايم .؟ 
فارس عقد حواجيه: اي اتذكر ..
فاطمه بدلع: عاد انت كنت تتهرب ولا عطتنا فرصه حتى ..
فارس: ههههه .. زين ..
فاطمه: تدري اني انا ومريم كنا نبي نخطب لك هالبنت .. 
فارس بطل عيونه والتفت على فاطمه: احلفي .. 
فاطمه: والله .. 
فارس بذهول: انتوا شو عرفكم فيها ؟
فاطمه: معانا فالجامعه .. واصلا من اولم اتعرفنا عليها حبيناها وايد .. وقررنا نخطبها لك .. بس انت الله يهديك ما عطتنا فرصه ..
فارس: اكيد انتوا مغلطين .. شو اسمها البنت ؟
فاطمه: لا مو مغلطين .. اسمها مناف .. اسمها وايد مميز .. 
فارس: اي والله .. فديتها 
فاطمه مبتسمه: ها .. الا فديتها ..
فارس وفاطمه: هههههه 
فاطمه: حتى انا استغربت انك ما قلت اسها يوم كلمت امي عنها اول مره .. قلت لها بنت فلان الفلاني بس ..
فارس: خبرج مابي ابين حق الوالده اني اعرفها .. 
فاطمه: هههههه .. حركات اخوي ..
فارس: لازم تمويه شوي .. 
فاطمه: شيطان اخوي عليك حركات .. 
فارس مشتط: زين شو رايج فيها ؟
فاطمه: هالملاك ما تنعاف .. وانااقولك تمسك فيها تراها تستاهل كل اللي تسويه عشانها .. 
فارس حط يده على قلبه: آيه عليها .. 
فاطمه طالعة اخوها وكانت فرحانه له وايد .. 
فاطمه: الله ينولك اللي في بالك ياخوي .. 
فارس: ان شاءالله .. 
فاطمه: زين ممكن سؤال فارس ؟
فارس "اعرف السؤال .. شلون تعرفت عليها؟ " 
فارس: سألي ..
فاطمه: شلون تعرفت عليها ؟
فارس: تعرفت عليها .. 
فاطمه: اهااا .. يعني يا فاطمه مابي اقولج ..
فارس: ههههه .. ماشاءالله عليج اختي .. تفهمينها وهي طايره ..
رن جوال فارس وكان محمد المتصل ..
فارس: عيوني وقلبي وحياتي وروحي انته ..
فاطمه طالعت اخوها وهي ميته من الضحك .. عرفت ان محمد المتصل ..
محمد: فديت روحك يا روحي وحياتي وكلي انته ..
فارس: شلونك حمودي ..
محمد: طيب .. اخبارك فروسي ؟
فارس: نشكر الله ..
محمد: ها شلون النفسيه .؟
فارس: عال العال ..
محمد: ان شاءالله دوم .. انت وين طال عمرك ؟
فارس: انا مع الاهل ..
محمد: حدد اي اهل فيهم ؟ زوجتك ولا امك ولا اختك ولا من ؟
فارس: الله يسمع منك ان شاءالله ؟
محمد: هههههه .. ان شاءالله .. 
فارس: بوصل فطيم بيت ريلها وبمرك ..
محمد: لا تتأخر يا قلبي .. ترا بديت اشتاق لك ..
فارس: انا من الحين ذبحني الشوق .. 
محمد: يا قلبي عليك ..
فارس: جايك طيران .. يلا سلام ..
محمد: الله وياك ..
سكر محمد وكان مستانس لفرحة فارس .. فارس التفت على فاطمه مبتسم ..
فارس: الحين يوم عرفتي ان مناف كلمتني .. شو رايج فيها ؟ طاحت من عينج ؟
فاطمه: شوف يا فارس .. اناماقول انها طاحت من عيني .. بس انصدمت وفي نفس الوقت فرحت .. لاني تمنيتها لك من اول ما شفتها .. بس الله يعينا على امي .. ومناف تكسر الخاطر وايد طيبه .. وكفايه اللي مرت فيه ..
فارس عقد حواجيه: شو قصدج ؟
فاطمه: يعني وضعهم .. و موت اخوها الصغير من سنه تقريبا ..
فارس: اقولج شي فطيم بس يتم بيني وبينج ..
فاطمه باهتمام: قول فديتك ..
فارس وقف السياره على طرف الطريق .. التفت على فاطمه والحزن بعيونه .. فاطمه طالعت اخوها وخافت عليه ..
فاطمه: شو فيك فارس ؟
فارس: اخو مناف مات بين ايديني ..
فاطمه شهقت بخوف وحطت يدها على حلجها من الصدمه ..
فاطمه:ابيه شلون ؟
فارس غطى ويهه بيدينه وتكلم بحزن ..
فارس: طرت فيه على الطواري نص الليل .. واول ما وصلت المستشفى شقه وطلعت روحه قبل ما اعطيه الممرضه .. تخيلي انه كان يعاني من جفاف من سوء التغذيه .. تدرين انهم كانوا عايشين على الماي .. يسدون جوعهم بالماي .. آآآآه ..
فاطمه كانت تحاول تحبس دموعها بس ماقدرت .. وايد تأثرت بكلام اخوها .. 
فارس: هم كانوا عايشين على قدهم قبل ما يتوفى ابوهم .. بس من 4 سنين تقريبا تغير الحال .. تخيلي انها كانت تاكل نص الكرواسون والباقي تجيبه لاخوانها .. 
فاطمه وسط دموعها: يالله .. مساكين ..
فارس: انا كنت افكر انها تبالغ .. بس يوم شفت بيتهم والوضع اللي هم فيه انصدمت .. لو تشوفين الفرحه بعيون اخوانها لما وديتهم المجمع اخذ لهم ملابس .. يالله يا فطيم .. كنت شوي واصيح على حالهم .. تخيلي موديهم المجمع وكانوا لابسين ثياب قصيره .. ونعلهم صغرت عليهم .. 
فاطمه تترجى اخوها: الله يخليك خلاص يا فارس ..
فارس مسك يد فاطمه: فديت قلبج اسمحي لي كدرتج .. انا آسف ..
فاطمه: فديت قلبك يا فارس .. الله يجزيك خير على اللي تسويه لهم .. 
فارس: مسحي دموعج يالغاليه .. 
فاطمه وهي تمسح دموعها: تدري يا فارس .. مناف فالجامعه مبين عليها البساطه .. تعرف شلون تعرفت عليها ؟
فارس: شلون ؟ 
فاطمه: كنت دوم اشوفها تقعد بروحها واتفكر فيها .. دوم تقعد فالحديقه تحت الشجره .. وصرت احاول اني اتصل بعيونها لين مره انتبهت لي .. تمينا نشوف بعض ونبتسم لبعض .. وبعدين تجرأت ورحت قعدت معاها .. تعرفت عليها وحبيتها من اول مره قعدت فيها معاها .. ارتحت لها وايد .. حتى عرفتها على مريم اختي ومريم كان احساسها ناحية مناف نفس احساسي .. حبيناها وايد وقررنا نخطبها لك .. بس انت راسك يابس وعنيد ..
فارس وفاطمه: ههههه ..
فاطمه: زين ممكن تحرك طال عمرك ..
فارس مبتسم: عيوني لج يا ام خليفه ..
فاطمه ابتسمت بخجل ..
فارس: بس راكب عليج .. 
فاطمه: بس انا قايله بسمي ولدي فارس ..
فارس التفت عليها مبتسهم وهو طالع على الشارع العام ..
فارس: فديت قلبج انتي .. وريلج ماعترض ؟
فاطمه: ماعنده مشكله .. 
فارس: زوجتج خوش ريال .. كفايه بيسمي بكره علي ..
فاطمه: لو سمحت ريلي انسان متفهم ..
فارس: فديت المتفهم والله ..
فاطمه وفارس: هههههه 
كملوا دربهم لبيت يوسف .. وصلوا ودخلوا الحوش ..
فارس: ريلج وينه ؟
فاطمه: قالي بيطلع مع عزيز اخوي ..
فارس: اها .. زين الغاليه تآمريني على شي ؟
فاطمه: الله وياك فديتك ..
فارس: سلام الغاليه ..
فاطمه مبتسمه: عليكم السلام .. 
طلع فارس من بيت يوسف وراح حق محمد .. فاطمه دخلت البيت .. راحت الصاله اللي تحت وما نتبهت لوجود سلمان اللي كان متمدد على الكرسي ويتابع المباره كان ليت الصاله مبند والتلفزيون بس شغال .. وفاطمه افتكرت ان محد موجود .. اول ما سجلوا هدف سلمان صرخ مستانس على الهدف ..




سلمان: يا سلاااااااام .. 
فاطمه صرخت من الخوف: آآه .. 
سلمان قام من مكانه وخاف عليها ..
سلمان باحراج: السموحه ..
فاطمه كانت منحرجه .. طلعت من الصاله وراحت غرفتها بسرعه .. سلمان وقف مكانه وكان منحرج من الموقف اللي صار .. تضايق وطلع من البيت بسرعه .. فاطمه دخلت الغرفه وكانت مستحيه من اللي صار ..
فاطمه " مسكين انحرج " .. 
تمت تفكر فيه وهي حاسه بالذنب .. خذت لها شور وبعدين استلقت على الكرسي وخذت التلفون واتصلت بهنادي ..
فاطمه: السلام عليكم ..
هنادي مبتسمه: هلا وغلا .. عليكم السلام ..
فاطمه: شحالج هنوده ؟
هنادي: تمام مرت اخوي .. اعلومج انتي ؟
فاطمه: هههههه .. طيبه الحمدلله .. انتي طالعه ؟ 
هنادي: لا فالبيت ..
فاطمه: شورايج تمريني .. 
هنادي: همممم ..
فاطمه: مرتبطه بتروحين مكان ؟
هنادي: لا والله .. خلاص بكلم ريلي اول وبرجع أأكد لج ..
فاطمه: زين حبيبتي ..
سكرت من هنادي واتصلت بمريم اختها تبشرها بالخبر الحلو .. 
مريم: هلا اختي ..
فاطمه باندفاع: مريوم لا يفوتج ..
مريم: شو ؟؟
فاطمه: خطبنا حق فارس ..
مريم: ها ؟؟
فاطمه: رحت مع ديتي اليوم .. 
مريم: والله .. 
فاطمه: اي وقولي من طلعت البنت ..
مريم رفعت حاجب: هممممم .. من تكون ؟
فاطمه: وحده ماتخطر على البال ..
مريم: فطوم قولي لي عاااااد ..
فاطمه: هههههه .. طلعت مناف ..
......................

مريم: هاا .. 
فاطمه: اي والله مناف .. لو مشبهه عليها بقول يمكن .. بس شفت امها واخوانها .. 
مريم: قولي والله .. ياااااي .. وناااسه 
فاطمه: هههههه .. والله انا استانست اكثر منج يا مريوم .. 
مريم: لحظه لحظه .. يعني مناف تكلم فارس اخوي على التفون ؟
فاطمه: همممم .. اي 
مريم: ليش ؟
فاطمه: القدر جمعهم ببعض يا مريم .. بس بسألج ..
مريم: هلا ..
فاطمه: بس جاوبيني بصراحه
مريم: ان شاءالله ..
فاطمه: همممم .. يعني الحين عرفتي ان مناف على علاقه بفارس اخوي .. هل تغيرت نظرتج لها ؟ مثلا طاحت من عينج .. ولا تحسين ان مالج خاطر تشوفينها ؟ قولي لي اللي بخاطرج وبأمانه ..
مريم: والله انا منصدمه .. بس ماقول ان مناف طاحت من عيني .. بس احس مابقدر اجابللها مثل قبل .. ولا ابي اتغير عليها .. يمكن فالبدايه احس ان ما راح يكون في direct communication معاها .. هاي فالبدايه بس احس عقب بكون عادي معاها نفس قبل ويمكن اكثر .. لان هالبنت احبها .. من الله اموت فيها بعد ..
فاطمه: فديتج يا مريوم .. بس تتوقعين امي وايمان وعميمه هيا والريم بيرحبون فيها ؟ تدرين هم شافوها في عرسي ..
مريم: والله خوفتيني .. ايمان الحين ماكله تبن على فارس ومب بالعته .. 
فاطمه بعصبيه: على شو .. مالها حق .. 
رن تلفون البيت وفاطمه استأذنت من اختها عشان ترد ..
فاطمه: لحظه اختي بارد على التلفون ..
مريم: زين ..
فاطمه: هلا هنوده .. 
هنادي: هلا حبيبتي .. يلا برزي فالتج انا جايه ..
فاطمه بوناسه: زين انتظرج ..
سكرت هنادي ورجعت فاطمه لاختها ..
فاطمه: رجعت لج ..
مريم: هههههه .. هلا 
فاطمه: نكمل .. انتي شعليج من ايمانو .. هاذي لاتهش ولاتنش .. لسانها يلعلع على الفاضي ..
مريم: تدرين شو قالت لابوي ذاك اليوم ..؟
فاطمه: شو ؟
مريم: قالت له لو فارس خذ هالنت بتكرهه ولا بتكلمه طول عمرها ..
فاطمه: المنه عليها .. يبه ايمانو بتزعل وبترضى بعدين .. وكلهم مردهم بيرضون حبيبتي .. وغير ان ايمان قابلت مناف وماتت عليها ..
مريم: بس الحين الوضع مختلف .. بتقول ان مناف سبب المشاكل بين امي وفارس .. تعرفين ايمان شكثر تحب ابوي وامي .. وبالذات امي ..
فاطمه: الله يستر من الطوفان اللي جاينا ..
مريم: فطيم ليش احس من نبرة صوتج الخوف ؟
فاطمه: الدنيا كلها على فارس .. امي وعميمه هيا .. ايمانو هالسوسه .. بس تعرفين من اللي خايفه منها صح ؟
مريم باستغراب: من ؟
فاطمه: الريم بنت عمي ..
مريم: ها ؟؟ ليش ؟
فاطمه: الريم تحب فارس ..
مريم بصدمه: شوووووو .. يعني اريام قريبه مني وايد .. وعمرها ما قالت لي ولا بينت لي حتى ..
فاطمه: ولا قالت لي انا بعد .. تعرفين من قالي ..
مريم: من ؟
فاطمه: فارس ..
مريم: لا انا اليوم بانجن ..
فاطمه: هو لاحظ عليها وايد .. وبعد ما قالي تميت اراقب حركات الريم .. وطلع كلام فارس اخوي صح ..
مريم: تدرين اني ما لاحظت عليها شي .. 
فاطمه: ولا انا .. بس فارس اللي نبهني .. استأذنت فاطمه من مريم .. لحظه شوي اريامي .. 
مريم: زين ..
فاطمه راحت صوب المطبخ تشيك على القهوه والشاي .. كانت تكلم اختها وهي تجهز الفاله لان هنادي جايتها .. رجعت على الخط مع اختها ..
فاطمه: رجعت لج ..
مريم: ههههه .. عبيطه فطوم ..
فاطمه: ههههه .. 
مريم: يعني طلعت اريام تحب فارس ؟ 
فاطمه: اغلب الظن انها عشمت نفسها بحب فارس .. والله ماعرف شو اللي تفكر فيه .. 
مريم: غبيه لو عشمت نفسها ..
فاطمه: تذكرين يوم عرسي .. لما رحنا مع فارس الفندق .. 
مريم: اي اتذكر ..
فاطمه: ما لاحظتي على اريام شي ؟
مريم: همممم .. لا والله 
فاطمه: فارس ما كان معطها اي اهتمام .. سلم عليها عادي .. بس تعرفين من يوم درى انها تحبه وهو يكون رسمي جدامها .. حتى ما كان يضحك معانا وايد صح ..
مريم: بلا ..
فاطمه: واللي ذبحها زود يوم رن جواله ومارد .. تذكرين لما انتي وايمان علقتوا عليه ؟
مريم: اي ..
فاطمه: ما شفتي شكلها .. كانت شوي وتنفجر .. وانا كل شوي حاولت اني الطف الجو واغير الموضوع ..
مريم: اليوم يوم الصدمات .. 
فاطمه: هههههه .. هاي الدنيا ..
مريم: اي والله دنيا .. 
فاطمه: بس لو تشوفين فرحة فارس اخوي اليوم .. فديت قلبه ..
مريم ابتسمت: فديته والله .. 
فاطمه: احس من زمان ما شفت ابتسامته الحلوه ..
مريم: الله يسعده ان شاءالله .. بس تتوقعين فارس ومناف بيستمرون ؟
فاطمه: شو هالفال اختي .. تفائلي ..
مريم: والله متفائله بس خطر على بالي هالسؤال ..
فاطمه: ادعي الله ايسر امورهم .. وان شاءالله امي ترضى عليهم وتنسى كل شي ..
مريم: ان شاءالله .. 
فاطمه: زين اختي بخليج الحين .. ابي ارتب القعده بتجيني هنوده ..
مريم: زين فديتج .. 
سكرت فاطمه من مريم وكملت شغلها فالمطبخ .. خلال اقل من 10 دقايق دخلت هنادي على فاطمه .. سلموا على بعض وقعدوا فالصاله اللي فوق عشان فاطمه تاخذ راحتها .. يوسف وصل البيت على الساعه 9 ونص .. شاف هنادي والجوهره يسولفون ويضحكون .. وكان وايد مبسوط على قعدتهم .. دخل وسلم عليهم .. قامت هنادي وباست اخوها ..
هنادي: شلونك فديتك ؟
يوسف: الحمدلله .. اخبارج انتي ؟ 
هنادي: طيبه ..
يوسف التفت على فاطمه: يعني مب قايمه تبوسيني ..
فاطمه طالعته و انحرجت .. ويها صار احمر وابتسمت ..
هنادي: هههههه .. بايخ يوسف ..
يوسف قرب من فاطمه: يلا قومي سلمي علي ..
فاطمه بهمس: يالسخيف ..
يوسف: هههههه ..
هنادي: يوسف عن العبط ..
يوسف مبتسم: زين ممكن تصبين لي شاي من ايدينج الحلوات يا زوجتي العزيزه ..
فاطمه طالعته بدلع: ان شاءالله ..
يوسف طالعها وعض شفته ..
يوسف: وين ريمو السنداره ؟
فاطمه: مادري والله .. انا رجعت وكان خالك فالبيت وبعدين طلع ..
هنادي: يمكن عند جوجو ..
يوسف: ماعتقد .. خل اتصل حق خالي اشوف وين ريمو .. وحشتني 
فاطمه: فديت قلبها ..
يوسف اتصل بخاله: هلا خالي ..
سلمان: هلا يبه ..
يوسف: وين ريمو ؟
سلمان مبتسم: ريما معاي ..
يوسف: وين كانت هايته ؟
سلمان: كانت في بيت صديقتها ..
يوسف: خف على الريس .. شنو بعد بيت صديقتها .. 
سلمان: هههههه .. البنت معاها فالمدرسه .. واعرف ابوها ..
يوسف: ما عندنا بنات يروحون عند ربعهم .. لا تتعودها ريمو ام كشه ..
سلمان: ههههه .. حاضرين طال عمرك ..
يوسف: جاي البيت ؟ 
سلمان: اي .. 
يوسف: زين ننتظرك ؟
سلمان: من عندنا ؟
يوسف: بس هنوده 
سلمان: خير ان شاءالله .. انا قريب البيت .. 
سكر يوسف من سلمان وقعد جنب فاطمه وشرب الشاي .. 
يوسف: لبسي شيلتج خالي جاي ..
فاطمه: ان شاءالله .. 
فاطمه لبست شيلتهاوقعدت جنب زوجها .. تموا يسولفون لين دخلت عليهم ريما بحشرتها ..
ريما: بابا بكره بعد ابي اروح ..
سلمان: لا .. مب كل يوم عاد ..
ريما: مالي خص .. ابي اروح بكره ..
سلمان: انا قلت لأ ..
ريما: وانا قلت ابي اروح ..
سلمان سحبها من ثيابها: دخلي فكيني ..
ريما: ماحبك زين .. 
ركضت صوب هنادي وحضنتها .. استقبلتها بالاحضان وبابتسامه حلوه على ويها ..
هنادي: شلونج ريما ؟
ريما مبتسمه: طيبه .. 
هنادي: وحشتيني حبيبتي .. حضنتها وباستها ..
ريما راحت تسلم على فاطمه وقعدت عندها .. 
يوسف: احم احم ..
ريما تتجاهل يوسف: اليوم استانست في بيت صديقتي .. وديت الباربي مالتي ولعبنا مع بعض .. 
يوسف: كح كح كح ..
ريما تكمل: حتى انا وصديقتي تبادلنا ملابس الباربي .. وناااسه والله .. I really enjoy it ..
سلمان طالع ريما بنظره .. ريما انتبهت وحست بالخوف .. دفنت راسها باحضان فاطمه من الاحراج .. 
يوسف بهمس: ليش ؟
سلمان: انا قايلها ما تتكلم الا عربي ..
هنادي تلطف الجو: ريما .. عميمه جوجو تقولج بكره بنطلع كلنا مع بعض ..
ريما ببرأه: يااااااي ..
يوسف سحب ريما من حضن فاطمه وقعدها بحضنه ..
يوسف بصراخ: ريماااا .. ريماااا ..
ريما طالعته باستغراب: انا هني ..
يوسف: ريما وينج ريما .. 
ريما عقدت حواجبها: انا هني شفيك ..
مسكت ويهه وقربت ويها من ويهه: انا هني شوفني ..
يوسف بعبط: اوه انتي هني ريما .. تصدقين ما كنت اقدر اشوفج من كشتج ..
هنادي وسلمان: هههههههه ..
فاطمه ضحكت بهدوء وانخشت ورا يوسف وتمت تضحك .. سلمان عجبته حركة فاطمه .. تم يطالعها وصد ..


ريما: ترا انا ما ضحكت ..
يوسف بصراخ: اموت فالعبيطه ريما ..
ريما: الحين انت تقول انا ام كشه .. وبعدين تقول عبيطه .. انا اي وحده فيهم ؟
سلمان: هههاااااي .. مات من الضحك على رد بنته .. عرفتك يبه ..
هنادي: راحت عليك ..
الكل: هههههههه .. 
ريما قامت من حضن يوسف وقعدت جنب ابوها وحضنته .. 
ريما: احبك بابا ..
سلمان مسح على راسها: فديت قلبج انتي ..
هنادي: زين يا جماعه استأذنكم ..
يوسف: وين اختي ؟
هنادي: نواف تحت .. 
فاطمه: بدري ..
هنادي: لازم اجهز شنطته بيسافر بكره ..
سلمان عقد حواجبه: وين بيروح ؟
هنادي: قريب .. بيروح الصبح وبيرجع فالليل ..
يوسف: اهاا .. 
سلمان: يلا بنزل معاج وبسلم عليه .. 
ريما بدلع: بابا شلني ..
سلمان مبتسم: تعالي امي وابوي انتي ..
هنادي: يلا خالي ..
سلمان: يلا ..
سلمت هنادي على فاطمه ويوسف ونزلت مع خالها وريما ..
تم يوسف مع فاطمه .. انسدح يوسف على الكرسي وحط راسه بحضن فاطمه اللي تمت تلعب بشعره وتسولف معاه
فاطمه: شو سويت اليوم حبيبي ؟
يوسف: رحنا انا وعلي وبوسعود معرض سيارات .. 
فاطمه: من يبي يشتري سياره ؟
يوسف: علي ولد عمج .. انتي شسويتي ؟
فاطمه: رحنا وشفنا البنت ..
يوسف مبتسم: والله .. من راح معاج ؟
فاطمه وهي تلعب بشعر يوسف: انا ويدتي .. وعمي وفارس ..
يوسف: اها .. شسويتوا ؟
فاطمه: رحنا بيتهم وطلعت امها تعرف يدتي وابوي .. وانا اعرف البنت ..
يوسف عقد حواجبه: شلون ؟ 
فاطمه: الله يسلمك طلعت ام البنت كان ابوي مالج عليها قبل ما ياخذ امي .. تم معاها كم شهر وبعدين انفصلوا .. ويدتي تعرفها لانها خطبتها حق ابوي .. والبنت طلعت معاي فالجامعه .. وتخيل اني كنت افكر اخطبها حق فارس اخوي .. 
يوسف مبتسم: سبحان الله .. شوفي شلون الدنيا تقرب البعيد ..
فاطمه: اي والله .. بس البنت كاسره خاطري ..
يوسف: ليش ؟
فاطمه: احسها منحرجه مني ..
يوسف: عشان انج عرفتي ان اخوج يبيها ..
فاطمه: يعني .. تعرف انا اول ما شفت ناديتها باسمها وكنت فرحانه .. بس تعرف شعورها .. احسها خايفه انها طاحت من عيني .. والله بالعكس فرحت وايد يوم عرفت ان هالبنت اخوي يحبها .. لاني يوم تعرفت عليها فالجامعه حبيتها وحبيت كل شي فيها ما شاءالله عليها .. 
يوسف: الله يوفق فارس ان شاءالله ..
فاطمه: ان شاءالله .. 
يوسف: حبيبتي ..
فاطمه مبتسمه: عيونها ..
يوسف: فديت عيونها والله .. فديتج اخذي غترتي والزرار والقلم واذا ما عليج امر جهزي لي ملابسي فديت قلبج .. انا بانزل عند خالي شوي ..
فاطمه: ان شاءالله .. 
يوسف قام من حضن فاطمه قرص خدودها وابتسم لها .. نزل عند خاله وفاطمه راحت تجهز ملابس ريلها .. 
فارس ومحمد كانوا قاعدين فالشقه وفارس يقول لمحمد عن الاحداث اللي صارت ..
فارس بوناسه: حمودي .. طلعت صديقة خواتي ..
محمد: والله .. سبحان الله .. 
فارس: وعجبني موقف فاطمه اختي .. كانت وايد فرحانه .. تدري شو قالت لي ..
محمد: شو ..
فارس: قالت لي انها كانت تبي تخطب لي مناف .. بس خبرك انا كنت اتهرب من موضوع الزواج ..
محمد: هههههه .. صدف جمعت خواتك بحبيبتك ..
فارس: اي والله .. 
محمد: امك درت ؟
فارس: لا للحين .. ابوي قال بيقولها لي رجع البيت .. 
محمد: شو تتوقع ردة فعلها ؟
فارس: بصراحه ماتهمني ردة فعلها .. هي تبي تحرمني من بنت ابيها بالحلال .. بغض النظر عن بعض المخالفات اللي تجرأة وسويتها .. بس هذاني داخل من الباب .. وانت تدري يا حمودي اني لو ماخذت مناف ما راح اخذ غيرها ..
محمد مبتسم: ادري يا بونايف .. الله يوفقك وياها ..
فارس: آمين ..
محمد: يلا قوم عشينا طال عمرك ..
فارس: اي والله يبيله عشى ..
محمد: وانت ما تفكر الا في بطنك ..
فارس: كان اقتراحك فالبدايه .. وتعرف اني احب اساندك في كل ما يتعلق بالبطن ..
محمد وفارس: هههههه ..
تموا محمد وفارس في شقة فارس .. في نفس الوقت بوفارس دخل الغرفه على ام فارس .. 
بوفارس: رحنا خطبنا البنت حق فارس ..
ام فارس بصدمه: شو ؟؟
بوفارس وهو يفصخ ثوبه: سمعتيني ..
ام فارس بعصبيه: ليش تقولي .. عشان تقهرني ؟
بوفارس: لا بس عشان يكون عندج خبر ..
ام فارس عصبت وكان ودها تصرخ .. بس تمالك اعصابها لانها تعرف ان بوفارس ما يحب الصراخ .. 
ام فارس: بارك حق ولدك .. وانا اقولك من الحين .. ما عندي ولد اسمه فارس .. عيالي عبدالعزيز وجاسم .. 
خنقتها العبره ودخلت الغرفه تصيح .. بوفارس لبس جلابيته و وقف يطالع الغرفه .. خذ نفس عميق ودخل الغرفه على زوجته ..
بوفارس بحنيه: ليش مكبرين الموضوع ؟ وين حنيتج على فارس .. حبج له .. فارس بكرج .. فارس الغالي 
ام فارس تمسح دموعها: خل فارس في احضان بنت الفقر ..
بوفارس بهدوء: ليش هالتعالي على الناس يا مزنه ..
ام فارس: انا ما تعاليت .. بس احنا وين وهم وين ..
بوفارس: بس الله ما يرضيه هالكلام اللي تقولينه ..
ام فارس: ربك كريم يا محمد .. انا مب رجعه في كلامي .. ما عاد لي ولد اسمه فارس .. خلاص ما عاد لي قدر عند حد ..
بوفارس حضنها: والله قدرج عالي يالغاليه .. بس انتي هدي شوي ..
ام فارس: شو اهدي يا بوفارس .. رحتوا خطبتوا وكسرتوا كلمتي .. 
بوفارس: بس الولد يبيها ..
ام فارس: البنت تكلمه فالتلفون .. وين قاعدين احنا .. يبه احنا ناس متربين .. 
بوفارس: تراها بنت ناس بعد .. واصابع ايدج مو سوا .. الحمدلله احنا ناس متربين .. ولو مب متربين جان فارس ما حافظ عليها ..
ام فارس: مالي كلام في هالموضوع .. انتوا سويتوا اللي تبونه .. شو تبون مني انا .. 
بوفارس: مالنا غنى عنج يالحنونه انتي .. تحرمين فارس من حبج وعطفج .. 
ام فارس: ليش يطلع عن شوري ..
بوفارس: ما طلع من شور حد .. بس انتي عاندتيه .. وانتي ربيتيه ..
ام فارس: ربك كريم ..
بوفارس: ليش تحرمين عياله من حنان يدتهم ؟ فارس الغالي ..
ام فارس تسمح دموعها: خل يدتهم تربيهم مالي خص فيه لا هو ولا عياله .. 
بوفارس بحزن: الله يهدج يا مزنه .. 
تركها وسط دموعها وطلع من الغرفه بكل هدوء .. ام فارس تمت تفكر في كلام بوفارس .. عاشت صراع كبير .. بين حبها لولدها .. وبين كبريائها ومبادئها .. 
في بيت مناف الوضع كان غير .. ام مناف مستانسه ومناف نفسيتها تغيرت .. ام مناف قالت لبنتها قصة بوفارس .. 
مناف: ليش انفصلتوا ؟ 
ام مناف نزلت راسها: ما توافقنا .. 
مناف: شلون ؟
ام مناف: ما توافقنا ..
مناف حست ان امها ما بغت تقول شي .. احترمت رغبة امها ..
مناف: زين بس يدته شكلها طيبه ؟
ام مناف: ام محمد ذهب .. 
مناف: بس ليش يدته وفاطمه اللي زارونا ؟
ام مناف: مادري والله .. 
مناف "الله يستر من الجاي " .. 
ام مناف: الله يوفقج مع فارس يا مناف .. والله تمنيته لج .. ريال وينشرى .. فكري عدل يا بنتي قبل ما تردين علينا 
مناف: ان شاءالله يمه ..
ام مناف: زين قومي جهزي ملابس اخوانج عشان ينامون .. انا بقوم ارتب شناطهم ..
مناف: ان شاءالله يمه ..
ام مناف دخلت الغرفه وشافت عبدالله نايم ببرأه على الارض وكتابه جدامه .. اما فيصل فكان مندمج ويكتب فالدفتر 
ام مناف: فديت عبود نام .. نادت على بنتها .. مناف .. مناف يمه تعالي 
مناف: ان شاءالله يمه .. 
راحت مناف الغرفه وشافت عبدالله نايم .. 
ام مناف: نام فديت روحه ..
مناف مبتسمه: حبيبي عبود .. فيصل ليش ما خليته ينام على السرير ..
فيصل: ما نتبهت له .. قاعد احل الواجب ..
مناف: زين قوم البس يلا ..
فيصل يسكر الدفتر: زين زين ..
فيصل خذ ملابسه وطلع من الغرفه عشان يلبس .. مناف صادها فضول وفتحت دفتر فيصل .. وانبهرت باللي شفته 
مناف " فيصل رسام ماشاءالله عليه " ..
سكرت الدفتر .. شلت عبدالله وخذته الغرفه .. رجعت الغرفه عند فيصل اللي رجع فتحت الدفتر ..
مناف: فيصل شتسوي ؟ 
فيصل: اكتب الواجب ..
مناف: جيب خل اراجع لك شوي ..
فيصل سكر الدفتر وحطه فالشنطه: بكره باعطي الاستاذ يشيك لي عليه ..
مناف: زين .. " ليش خاش عني هالشي يعني يا فصول؟ " 
فيصل: انا بروح انام .. وين امي ؟
مناف: امي في غرفتها ..
فيصل: قولي لها بنام ..
مناف: ان شاءالله يا ولد ماما ..
فيصل: مناف ..
مناف: ههههه .. زين زين على قولة عبود ..
فيصل طلع وراح الغرفه .. مناف دخلت عند امها الغرفه .. ام مناف رفت راسها وطالعت مناف و ابتسامة خير وتفائل انرسمت على ويها .. مناف حضنت امها وتمت قاعده في حضنها .. تمت امها تلعب في شعرها وتهمس لها.. فجأه سمعوا فيصل ينادي ..



مناف: ابيه نسيت اقولج ان فيصل بينام ..
ام مناف قامت بسرعه وطلعت من الغرفه .. مناف قعدت مكانها وضحكت .. 
فيصل: يمه ليش تأخرتي ؟
ام مناف: انشغلت فديتك .. تعال حبيبي .. 
فيصل حضن امه وباسها .. ام مناف تمت قاعده عنده شوي لين نام .. غطته وباسته وطلعت .. 
مناف: ههههه .. نسيت اقولج انه بينام ..
ام مناف: ههههه فديت قلبه ..
مناف: نام ؟
ام مناف: اي فديته .. وعبود يجنن وهو نايم ..
مناف: فديته عبود احبه وايد ..
ام مناف: الله يحفظهم .. 
مناف: يمه بتنامين ؟
ام مناف: اي .. بس ما وصيج يمه .. استخيري فديت روحد .. واخذي راحتج ..
مناف مبتسمه: ان شاءالله يمه .. 
باست راس امها وراحت غرفتها .. ام مناف دخلت الغرفه و حطت راسها ونامت براحه .. راحه من سنين ما حست فيها .. اما مناف شيكت على تلفونها ولقت مس كول ورساله من فارس .. وكان محتوى الرساله كالتالي ..
(( زوجتي العزيزه اتصلي في ريلج لانه مشتاق لج موت ))
قرت المسج وضحكت .. كانت حاسه بالخوف والاحراج وهي تتصل بفارس .. رن جواله ومارد .. تطمنت انه مارد عليها .. حطت التلفون وقامت من السرير تمت تشوف انعكاس جمالها فالمرايه .. رن الجوال والتفتت تشوفه .. مسكت الجوال وردت بهمس ..
مناف: هلا ..
فارس: قلبه ..
مناف باحراج: اهلين ..
فارس: عمره ..
مناف " ابيه شيقول هاذي": احم ..
فارس: حياته ..
مناف همست بدلع: عاااد ..
فارس بهمس: اموت فيها يا ناس .. فديت زوجتي وحبيبة قلبي .. 
مناف ماتت من الخجل .. تمت ساكته .. 
فارس: شلونج يا قلبه ؟
مناف: طيبه .. شخبارك ؟
فارس: مشتاق لعيونج .. 
مناف: احم ..
فارس: فديت همسج .. بس احلى صدفه صارت في حياتي ..
مناف: اي صدفه ؟
فارس: الدنيا جمعتنا ..
مناف مبتسمه: والله دنيا غريبه ..
فارس: فاطمه اختي تموت فيج .. 
مناف: فديتها فطيم .. 
فارس: اقولج شي حبيبي ؟
مناف: قول فديتك ..
فارس: اول شي .. احب كلامج العسل فديتج انتي يا عسل .. 
مناف ضحكت: ههههه ..
فارس: فديت هالضحكه .. وثاني شي .. تدرين انا خواتي كانوا يبون يخطبونج لي ..
مناف بطلت عيونها: شلون ؟ 
فارس: بعد ما املج عليج بقولج ..
مناف مدت بوزها: ليش ؟؟ 
فارس: عشان اكون قاعد جنبج وماسك ايدج وعيوني بعيونج وانا اقولج السالفه ..
مناف استحت من كلام فارس وماردت عليه .. 
مناف: زين انا بروح انام ..
فارس يقلدها: زين انا بروح انام ..
مناف بدلع: لا تقلدني ..
فارس مبتسم: فديت قلبج انتي .. ما قلدج ..
مناف: ههههه ..
فارس: زين حياتي روحي ارتاحي الحين .. وقعديني حق صلاة الفجر ..
مناف: ان شاءالله ..
فارس: مناف ..
مناف: هلا حبيبي ..
فارس: تحبيني ؟
مناف استغربت من كلام فارس: ليش تسأل حبيبي ؟
فارس: لاني احبج با مناف .. وما راح يفرق بينا الا الموت .. 
مناف: فديتك فارس انت تدري اني احبك انت وبس .. وربي اني اعشقك واموت فيك ..
فارس: مناف لا تجرحيني .. وانا اوعدج اني ما راح اجرحج .. انتي في قلبي .. انتي روحي وحياتي انتي صرتي كل شي بالنسبه لي .. صدقيني بدونج انا ما بعيش .. يا مناف ( نهاية حبك إعدامي ) 
مناف بخوف: سمالله عليك يا فارس .. لاتقول هالكلام فديت قلبك .. ان شاءالله بنكون لبعض .. وبنتم مع بعض طول العمر .. 
فارس مبتسم: حبيبة قلبي انتي .. زين حياتي روحي نامي وارتاحي .. ولاتنسين تقعديني للصلاة ..
مناف: ان شاءالله حبيبي ..
فارس: نوم العوافي ..
مناف: الله يعافيك حبيبي ..
سكرت مناف وهي تفكر في كلام فارس وكانت محتاره منه .. حطت راسها على مخدتها ونامت وهي قلقه .. 
مر اسبوع على الاحداث اللي عشناها مع ابطالنا .. اليوم الجمعه الساعه 2 ونص .. مناف وامها واخوانها كانوا يتغدون .. 
عبدالله: يمه اليوم بنطلع مع فارس ..
ام مناف التفتت على فيصل: كلمك الريال ؟
فيصل ينفض يده فالسفره: اي كلمني .. بنروح نشتري اغراض ..
مناف: وش اغراضه ؟
فيصل: اغراض ريايل ..
عبدالله: يقول فارس هالاغراض ما يعرفون لها الحريم ..
مناف وامها طالعوا بعض: ههههههه .. 
مناف "فديت روحه والله " .. 
ام مناف: على راحتكم يالريايل .. زين الساعه كم بيمر عليكم ؟
فيصل: الساعه 3 ونص .. 
ام مناف: وايد من وقت يبه ؟
فيصل: قلنا لكم شغل ريايل ..
ام مناف: زين ما قلنا شي ..
عبدالله: يمه ابي ماي ..
ام مناف مبتسمه: ان شاءالله ابوي ..
صبت ماي لعبدالله وعطته يشرب .. كانت تراقبه وهي فرحانه .. قاموا الاخوان مع بعض من السفره .. غسلوا ايديينهم وراحوا بدلوا ملابسهم .. مناف وامها كانوا يتغدون بهدوء .. 
ام مناف: مناف يمه ..
مناف: هلا يمه ..
ام مناف: ابي اعرف قرارج بخصوص موضوع فارس ؟
مناف ابتسمت لامها: يمه انا موافقه ..
ام مناف من سمعت هالكلمه كانت شوي وتصيح من الوناسه .. 
ام مناف: الف مبروك يا بنتي .. فرحتي قلبي الله يفرح قلبج .. الله يوفقج معاه يا مناف ..
مناف منزله راسها بخجل: الله يبارك فيج يمه ..
ام مناف: يعني اتصل بام محمد وابلغها قرارج ؟ 
مناف وهي قايمه من السفره: اي ..
ام مناف: تعالي كملي غداج فديتج .. 
مناف: شبعت يمه ..
ام مناف ضحكت و استانست على خجل بنتها .. تمت تدعي لها بالتوفيق في حياتها مع فارس .. الساعه 3 فارس متصل لفيصل ..
فارس: هلا ..
فيصل: اهلين ..
فارس: جاهزين شباب ؟
فيصل: اي .. انت وين ؟
فارس: قريب من الفريج ..
فيصل: يعني نطلع ؟
فارس: لا مب الحين .. اول ما سوي لك رنه طلعوا ..
فيصل: ان شاءالله ..
فارس: بس وانت جاي جيب لي معاك معاي .. عطشان ..
فيصل مبتسم: ان شاءالله ..
فارس: يلا سلام ..
فيصل: سلام ..
سكر وراح صوب المطبخ .. 
مناف: شتبي ؟
فيصل: الريال يبي ماي ..
مناف " فديت عمره والله " ..
مناف: زين حط ثلج مع الماي ..
فيصل: ليش ؟
مناف: الدنيا حر ..
فيصل: زين زين ..
مناف: شفينا فالبيت كلنا نقول زين زين ..
مناف وفيصل: هههههه ..
فيصل: مناف ..
مناف مبتسمه: هلا حبيبي ..
فيصل: انتي تبين فارس ؟
مناف ويها صار احمر: احم .. ليش تسأل هالسؤال ؟
فيصل: لاني ابيج تاخذين فارس ..
مناف: ليش فارس؟ 
فيصل: لان احنا نحب فارس ..
مناف: تذكر الدكتور اللي تقدم لي من قبل ؟
فيصل: اي .. شفيه ؟
مناف: ليش ما قلت لي تبيني آخذه ؟
فيصل: هو طيب وكان يضحك معاي انا وعبود .. بس فارس مثل اخونا الكبير .. نحبه احنا وايد .. وهو بعد يحبنا ..
مناف سكتت وكملت غسيل الصحون ..
فيصل: مناف ..
مناف: هلا حبيبي ..
فيصل: يعني انتي موافقه ؟
مناف ويها صار احمر: ان شاءالله ..
فيصل ابتسم: زين ..
رن جواله وكان فارس المتصل ..
فيصل: مناف عطيني ثلج ..
مناف: ان شاءالله ..
حطت له ثلج وصبت عليه ماي .. فيصل خذ الكوب وطلع من المطبخ .. نادا على عبدالله وطلعوا ثنين عند فارس .. ركبوا السياره وعبدالله ضحك ضحكته الحلوه ..
عبدالله: هههاااااي .. امي ومناف يبون يعرفون وين بنروح ..
فارس: ههههه .. قلت لهم ؟
عبدالله: لا ..
فيصل مد يده بكوب الماي لفارس ..
فيصل: تفضل ..
فارس: جزاك الله خير .. شرب الماي وعطى فيصل يرجعه .. رجع فيصل السياره وحركوا متجهين لسوق الغنم .. اول ما وصلوا عبدالله نزل من السياره وركض صوب الغنم .. فارس وفيصل تموا يضحكون عليه .. راحوا يتمشون ويتفرجون على الخرفان والابل .. 
فارس: يلا نروح صوب الطيور ..
عبدالله: ههاااااي .. وناااسه ..
راحوا صوب الطيور وكان عبدالله مستانس وهو يتفرج على الطيور .. 
فارس: عبود اختار اللي تبيه ..
عبدالله: بس ماعندي قفص ؟
فارس: باخذ لك ..
عبدالله بوناسه: والله .. ونااااااسه ..
فيصل مبتسم: عبود مينون ..
فارس: توه صغير .. خله يستانس .. 
عبدالله: ابي البيضه .. 
فارس: زين انا بروح اشوف لك قفص وبرجع .. فيصل حط بالك على اخوك .. 
فيصل مبتسم: ان شاءالله .. 
راح فارس وشاف قفص متوسط الحجم حق طيور عبدالله .. راح صوبهم واتصل بديول البيت عشان يجيه عند السوق يحمل الاغراض .. 
فيصل: مب حاطين الاغراض فالرنج ؟
فارس رفع حاجب: احلف انت بس ..
فيصل: هههههه .. ليش زين ؟
فارس: عشان تفوح ريحة السياره .. 
فيصل وفارس: هههههه ..
فارس: وبعدين القفص كبير .. ما يتحمل الرنج ..
التفت فارس على عبدالله اللي كان مندمج مع الطيور ويداعبهم ببرأه .. 
فارس: عبيد ..
عبدالله: نعم ..
فارس: خلصت ؟
عبدالله: اي ..
فارس: زين خل نروح نشرب لنا شي لين يوصل الدريول ..
عبدالله: يلا .. 
راحوا صوب الكفتريا وخذوا لهم زاويه وطلبوالهم عصير وتموا يسولفون ويضحكون .. وصل الدريول وحمل اغراض عبدالله واتجهوا صوب بيت مناف .. اول ما وصلوا فارس طلب من فيصل انه يسوي درب للدريول ..
فارس: سو درب خل الدريول ينزل الاغراض فالحوش .. وشوف عبود وين يبي يحط القفض ..
فيصل: ان شاءالله ..
عبدالله كان مع الدريول يتابعه وهوينزل القفص ويشيك على طيوره .. فارس كان يراقب عبدالله و وايد يتفكر في برأته .. طلع فيصل من البيت بعد ما سوا درب حق الدريول عشان يدخل قفص عبدالله .. ام مناف لبست عبايتها وكانت تنتظر فالحوش .. دخل الدريول وشايل القفص .. اما فارس فكان واقف عند الباب ينتظر .. ام مناف تعجبت من القفص والطيور .. 

ام مناف: من له هالقفص ؟
عبدالله وبناسه: لي .. يمه فارس شرى لي طيور بعد ..
ام مناف: لا حول ولا قوة الا بالله .. وين فارس ؟
عبدالله: عند الباب ..
ام مناف راحت صوب الباب عند فارس ..
ام مناف: فارس ..
فارس منزل راسه: هلا يمه .
ام مناف: شوله مكلف على عمرك ؟ 
فارس: عبود يحب الطيور .. حرام اخلي في خاطره ..
ام مناف: عبود مينون .. ومع هالقفص يننته زود ..
فارس وفيصل: ههههه .. 
فارس: يستاهل عبود ..
ام مناف: ما قصرت يبه ..
ام مناف شكرت فارس ورجعت داخل .. الدريول حط القفص حق عبدالله ودخل له الطيور ورتب له كل شي .. طلع الدريول بعد ما خلص .. فارس سلم على فيصل وطلع هو والدريول .. أذن المغرب ونزل فارس اقرب مسيد يصلي .. بعد صلاة المغرب ام مناف خذت تلفون فيصل واتصلت بالجده تبلغها بموافقة مناف .. الجد رد عليها ..
الجد: السلام عليكم ..
ام مناف: وعليكم السلام .. ام محمد موجوده ؟
الجده: اي موجوده .. لحظه اناديها ..
الجد نادا على الجده .. الجده خذت السماع وتكلمت ..
الجده: هلا ومرحبا ..
ام مناف: السلام عليكم يا ام محمد ..
الجده: عليكم السلام هلا ..
ام مناف: شلونج ؟
الجده: الحمدلله .. من انتي يمه ؟
ام مناف: انا ام فيصل ..
الجده: والنعم .. يا هلا ومرحبا ..
ام مناف: مرحبا فيج ..
الجده: بشريني يمه ؟
ام مناف: البنت موافقه ..
الجده صاحت: مبروكين .. وبنتج بعيوني وبعيون فارس ولد ولدي ..
ام مناف تصيح بصمت: الله يبارك فيج فديتج .. ما عليكم زود .. و ولدكم بعيونا ان شاءالله ..
الجده: جزاج الله خير .. ان شاءالله باتصل لج نحدد يوم الملجه ..
ام مناف مبتسمه: ان شاءالله .. 
ام مناف: بخليج فديتج ..
الجده: الله وياج ..
سكرت الجده وهي تمسح دموعها .. الجد استغرب منها ..
الجده: ها بشري ..
الجده: وافقت البنت ..
الجد مبتسم: الله يبارك حق فارس .. والفال حق عزوز هالهتلي ..
الجده: اتصل في محمد وحمد وفارس ..
الجد: ان شاءالله .. 
اتصل الجد بعياله وقالهم يمرون .. بوفارس وفارس وصلوا قبل بومحمد .. تجمعوا كلهم فالصاله ..
الجده: كلمتني ام فيصل وقالت لي ان البنت موافقه ..
فارس خنقته العبره من الوناسه .. بوفارس وبومحمد كانوا مستانسين ..
بومحمد: الف مبروك يا فارس ..
فارس: الله يبارك فيك يا عمي ..
بوفارس: تستاهل يا ولد محمد ..
فارس: قلتها .. ولد محمد .. 
الجد حضنت فارس وصاحت .. فارس حضنها وباس راسها ..
فارس: والله يا يدتي جميلج هاذي على راسي .. وطول عمري ما بنساه لج ..
الجده: يبه اذا ما قمت فيكم انتوا بقوم في من .؟ كلكم سوا عندي .. بس الله يهدي امك هالقشره .. جان الحين هي فرحانه ويانا ولا جان هي اللي كلمتها ام فيصل تبلغها ..
فارس بحزن: الله يهديها امي .. 
بوفارس حط يده على كتف فارس: بأذن الله شده وتزول .. 
بومحمد: ان شاءالله .. 
الجد: وين هيا ؟
الجده: فوق ..
الجد: حمد قوم ناد اختك ..
بومحمد: ان شاءالله ..
تموا يسولفون بفرح بموضوع فارس .. دخل بومحمد ودخلت وراه هيا ..
الجده: البنت وافقت ..
هيا بدون نفس: خير يعني ..
بوفارس ما ستغرب ردة فعلها ..
الجد: باركي حق اخوج ..
هيا لاويه بوزها: الف مبروك يا محمد .. 
طلعت من الصاله على طول ورجعت غرفتها .. 
الجد: لا حول ولا قوة الا بالله .. 
بوفارس مبتسم: فارس يبه اتصل بفطيم اختك وبلغها .. 
فارس: ان شاءالله .. بس اول بتصل في محمد ولد عمي ..
بومحمد: انت تصبر عنه ولا هو يصبر عنك ..
فارس: صدقت في هاذي يا عمي ..
الكل: ههههههه ..
انتشر خبر موافقة زواج فارس فالعيله .. والكل اتصل في فارس يبارك له من فرحتهم له .. الا الريم اللي كانت في وهم حب فارس لها .. ام محمد اتصلت تبارك لام فارس ..
ام محمد: الف مبروك يا مزنه ..
ام فارس: على شو تباركين لي ؟
ام محمد: عشان فارس .. يستاهل والله ..
ام فارس: انا ماعندي ولد اسمه فارس ..
ام محمد: كبري عقلج يا مزنه .. انتي سألتي عن البنت واهلها ومحد عابهم بكلمه ..
ام فارس: ربج كريم ..
ام محمد: لا تكسرين فرحة ولدج .. بأذن الله بتتيسر اموره ..
ام فارس: خليها على ربج ..
ام فارس صرفت ام محمد وتمت معصبه وتاكل في نفسها من القهر .. الريم انهارت من الخبر .. عذبت نفسها بالصياح اللي ما منه فايده .. مريم كانت طايره من الوناسه .. فاطمه اتصلت تبارك لفارس له .. واتصلت بمناف .. رن جوال مناف اللي كانت قاعده تقرى كتاب .. شافت التلفون وحست بالخوف قبل ما ترد .. توكلت وردت .. 
مناف: مرحبا ..
فاطمه بوناسه: الف مبروك حبيبتي مناف .. والله انكم لايقين لبعض ..
مناف بخجل: الله يبارك فيج يا فطيم ..
فاطمه: والله اني طايره من الوناسه .. 
مناف: فديت قلبج يا فاطمه ..
فاطمه: الله يوفقكم ان شاءالله .. وانا اعطيج كلمه و اوعدج فيها ان فارس اخوي بيحطج بعيونه ..
مناف " فديت قلبه": ان شاءالله .. ودام هالكلمه طلعت منج .. صدقيني اني واثقه في كلامج ..
فاطمه مبتسمه: الف الف مبروك حبيبتي مناف .. 
مناف: الله يبارك فيج ..
فاطمه: زين حبيبتي .. حبيت ابارك لج وان شاءالله بكلمج وقت ثاني على راحتي ..
مناف " الله يستر من فطيم .. اخاف تجرني بالسوالف ": ما تقصرين حبيبتي .. وانتظر اتصالج ..
فاطمه: مع السلامه حبيبتي ..
مناف: الله وياج ..
مناف حست بفرحة فاطمه .. حست ان فاطمه اكثر وحده مستانسه لها ولفارس .. تمت تفكر في ام فارس ليش ما جات مع يدته وفاطمه ؟ وليش ما اتصلت تبارك او تكلم امها وتبارك لهم ؟
مناف " فارس قالي تقبليني بالطريقه اللي باجيج فيها .. ليكون امه مب راضيه على زواجنا ؟ ابيه امه بعد شكلها قويه ومب هينه .. مع انها كانت تحاول انها تستلطفني في عرس فاطمه بس حسيت بالخوف ناحيتها .. الله يستر من الجاي " .. 
الجده اتصلت في ام مناف عشان يحددون يوم الملجه .. 
الجده: السلام عليكم ..
فيصل: عليكم السلام ..
الجده: شلونك يبه ؟
فيصل: طيب ..
الجده: وين امك ؟
فيصل: لحظه بناديها ..
راح فيصل صوب الصاله وعطى امه التلفون .. 
ام مناف: مرحبا ..
الجده: شلونج يا فاطمه ؟
ام مناف: الحمدلله .. اخبارج انتي ؟
الجده: والله فرحانين .. الله يهنيهم ان شاءالله ..
ام مناف مبتسمه: الله يهنيهم .. 
الجده: زين يمه متى حددتوا الملجه ؟
ام مناف: والله ما شاورت البنت للحين .. 
الجده: زين عيل شاوريها وشوفي متى يريحكم وعطيني خبر فديتج ..
ام مناف: ولا يهمج الغاليه ..
الجده: امنتج الله ..
ام مناف: الله وياج .. 
سكرت وعطت فيصل التلفون .. راحت صوب غرفة مناف .. دخلت عندها وتموا يسولفون في موضوع الملجه ..




ام مناف: يمه مناف ام محمد اتصلت لي تسأل عن يوم الملجه ؟ متى تبين نروح المحكمه ؟
مناف بخجل: مادري يمه ..
ام مناف: متى يناسبج ؟
مناف: انتوا حددوا انا ما تفرق عندي ..
ام مناف: زين اقولها يوم الخميس ؟
مناف: اللي تشوفينه يمه .. 
ام مناف ابتسمت: زين باكلمها بكره وببلغها .. 
ام مناف طلعت من الغرفه وتركت بنتها .. مناف كانت طايره من الوناسه .. 
اليوم الثاني ام مناف اتصلت بالجده وبلغتها عن يوم الخميس انه اليوم المناسب حق الملجه .. عمت الفرحه بيت بوفارس وبومحمد .. بس مو عند الكل .. 
يوم السبت الساعه 12 ونص الظهر فارس ومحمد راحوا بيت يدتهم .. فارس قاعد مع يدته ويكلمها في موضوع الملجه .. 
فارس: يدتي ..
الجده مبتسمه: ابوي انته ..
فارس: شو رايج نسوي عشى الملجه في بيتكم .. انتي شفتي بيتهم ..
الجده: اي وعليه بيتهم مافيه حيل .. خلاص باشاور يدك اول .. واذا وافق باتصل بام فيصل ..
فارس مبتسم: تسلمي يدتي ..
محمد: والله يدتي محد وقف مع فارس مثلج انتي ..
الجده قرصت خدود فارس: هاذي حبيبي فروس المتوت ..
فارس ومحمد ماتوا من الضحك على حركات يديتهم ..
الجده: فروس من الحين اقولك يا ويلك لو زعلت بنت الناس .. تراها يتيمه ومالها حد فهالدنيا .. والله بغضب عليك طول عمري لو زعلتها ولا طلقتها .. هذاني اوصيك واخوك محمد شاهد على كلامي ..
فارس: شدعوه يدتي مناف بعيوني ..
محمد: يدتي ماعرفتي فارس عدل .. يعز المره ويحطها بعيونه ..
الجده: ولد محمد عليه زود .. بس الدنيا تغير القلوب ..
محمد: عدل كلامج يدتي .. الله يوفقهم ان شاءالله .. 
الجده: ان شاءالله .. 
فارس اتفق مع فاطمه انها تاخذ مناف لسوق ويروحون يتشرون لها فستان للملجه .. ويوم الملجه تروح معاها الصالون عشان تضبط نفسها حق عشى الملجه ..
مر يوم السبت و وراه الاحد والاثنين والثلاثاء والاربعاء كانوا شقى بالنسبه لفارس .. اما يوم الخميس فارس ما نام من بعد ما رجع من المسيد لما راح يصلي الفجر .. تم قاعد وكان يفكر ويحاتي وكل شوي طالع الساعه وكان يحس ان الوقت بطيء .. الساعه 7 ونص فارس اتصل بأبوه .. بوفارس شاف الرقم وتم يضحك ..
فارس: صبحك الله بالخير ..
بوفارس: هلا وغلا .. حيالله معرسنا ..
فارس مبتسم: الله يحيك .. زين يبه الساعه 7 ونص الحين ..
بوفارس: والله .. معلومه جديده ..
فارس: يبه ..
بوفارس: ههههه 
فارس: يلا متى بنروح المحكمه؟ 
بوفارس: تو الناس .. مطيور الولد .. 
فارس: اي يلا خل نروح .. المحكمه فاتحه الحين 
بوفارس: الحمدلله على نعمة العقل .. الساعه 9 بنطلع ..
فارس: يبه وايد متأخر الوقت ..
بوفارس: هههههه .. قلت لك الساعه 9 بنطلع .. 
فارس: زين يبه بسألك ..
بوفارس: اسأل يبه ..
فارس: من بيكون شهود البنت ؟ ابوها متوفي وما نعرف احد من اهل ابوها ؟ من بيكون ولي امرها ؟
بوفارس: القاضي ..
فارس: ليش ؟
بوفارس: اخوانها قصر .. وخوالها مالهم حس ؟ وينهم ؟ ولا لها عمام .. عشان جي القاضي بيكون ولي امرها ..
فارس: ايوه .. خلاص انا ولي امرها ..
بوفارس: انت تزوجها اول .. بعدين انفخ صدرك وقول ولي امرها ..
بوفارس وفارس: ههههههه .. 
بوفارس: روح شوف لك شغل لين تجي الساعه 9 ..
فارس: آآآخ .. زين بروح اشوف حمودي ..
بوفارس: اي زين شوف حمودي على قولتك .. 
فارس: ههههه .. سلام الغالي ..
بوفارس مبتسم: الله وياك ..
سكر فارس وتم يحوس فالشقه ومب عارف شو يسوي .. اتصل بمناف اللي كانت تتغلى عليه وماترد الا بمسج ..
فارس: بانتحر .. تتغلى هاذي بعد .. وحمود راقد وابوي يقول تو الناس .. آآآه شاسوي في عمري ..
تم فارس يطالع الساعه لين صارت 8 ونص .. قام خذ له شور ولبس ثوبه وغترته وطلع صوب المحكمه .. مناف وامها طلعوا من البيت نفس الوقت .. تلاقوا كلهم فالمحكمه .. بوفارس اول ما شاف ام مناف طارت عيونه عليها .. 
بوفارس " ما تغيرت فاطمه .. كأني اشوفها اول ما ملجت عليها .. الله يالدنيا " .. 
ام مناف شافت فارس ونزلت راسها .. حاولت انها تشغل نفسها عشان ما تشغل شريط ذكرياتها .. الجده قربت من ام مناف ومناف .. 
الجده: شلونج يا فطيم ؟
ام مناف: الحمدلله طيبه .. اخبارج انتي ؟
الجده: والله فرحانه .. التفتت على مناف .. شلونج عروستنا ؟
مناف منزله راسها: الحمدلله ..
الجده: مستعده ؟
مناف هزت راسها وماقدرت تتكلم من الخوف والتوتر .. 
الجده مبتسمه: فديت قلبج والله .. زين يلا نروح عند الشيخ ..
مناف طالعت امها ومسكت يدها .. 
الجده: يلا فديتج ..
ام مناف: يلا يمه ..
راحوا صوب الغرفه المخصصه للزواج .. تمت امور الزواج وطلعوا من الغرفه .. فارس كان مو مصدق ان مناف حلاله .. وصارت زوجته .. راح صوبها وسلم عليها .. مناف كانت ترجف من الخوف .. بوفارس كان يطالع الفرحه بعيون فارس ..
فارس: مبروك مناف .. 
مناف منزله راسها: الله يبارك فيك ..
فارس مسك يدها وهمس: واخيرا صرتي زوجتي ..
مناف سحبت يدها بهدوء وكانت خايفه .. فارس ابتسم وتركها .. سلم على ام مناف وراح صوب ابوه .. الشباب سلموا على فارس وباركوا له .. طبعا كل شباب العيله كانوا فالمحكمه .. من صوب الحريم بس الجده اللي حضرت ومناف كانت وايد تفكر في ام فارس .. رجعوا البيت وبدت التجهيزات للحفله اللي قرروا انهم يسونها في بيت الجد مناف وفاطمه ومريم راحوا الصالون يتعدلون .. مناف كانت وايد مرتاحه وسط مريم وفاطمه .. ما تخيلت انهم يرحبون فيها وخصوصا فاطمه .. في نفس الوقت كانت تحاتي الباقي اللي ما قابلتهم .. فارس انشغل بترتيبات العشى .. خالد ومحمد وباقي الشباب ما قصروا معاه .. في بيت الجد .. هيا وامها كانوا يتكلمون بموضوع فارس ومناف ..
هيا بعصبيه: ليش مسوين ملجتها هني ..
الجده: انا قلت لفارس .. 
هيا: انا وحده مب نازله ولاابي اجابلها .. ولا اجابل ولد ولدج ..
الجده: بتلبسين بتنزلين غصبن عنج ..
هيا: لا ماني نازله ..
الجده بحده: انا قلت بتنزلين يعني بتنزلين .. ولكن من الحين اقولج .. لو سويتي شي يزعل البنت ولا اهلها ترا مب احسن لج يا هيا .. 
هيا طالعت امها: ان شاءالله .. بنشوف آخرتها بنت الفقر .. ماعندهم بيت مثل الناس يسون فيه الملجه ..
الجده: الله لا تبلينا بعقول السفهاء .. 
طلعت الجده عن هيا وهي معصبه .. وكانت خايفه ان هيا تسوي لها حركات .. طبعا ام فارس حلفت انها ماتحضر .. ايمان ركبت راسها وما كانت تبي تحضر مثل امها بس بوفارس الزمها .. ولانها تسوي حساب لابوها راحت مجبوره .. ام محمد كانت وايد فرحانه لفارس .. وكانت في بيت الجده من الظهر تساعدهم وتعاونهم على الترتيبات 
الريم كانت مو مستوعبه اللي يستوي حولها .. كانت تشوف نفسها فالمرايه وتمسح دموعها ..
الريم " ليش يا فارس ليش ؟ يعني فضلت الغريبه علي .. انا بنت عمك ومحد بيحبك مثلي .. ليتني مكان هالبنت والله .. ليتك تفكر فيني وتحبني مثلها " .. كانت الساعه 7 .. الريم طلبت لها وحده تجيها البيت عشان تسوي شعرها وتمكيجها .. بعد ما جهزت نزلت عند ابوها فالصاله ..

بومحمد مبتسم: يعلني اشوفج عروس ..
الريم مبتسمه: فديت قلبك يبه .. 
بومحمد: جهزتي فديتج ؟
الريم: اي .. وين اسماء ؟
بومحمد: راحت مع خالد من العصر ..
الريم: لبست ولا لأ ؟
بومحمد: امج خذت ملابس لها ..
الريم: فديتها .. 
بومحمد: يلا كلهم هناك ..
الريم: ان شاءالله ..
طلعت مع ابوها وكلها حزن .. وهم فالطريق كانت سرحانه تفكر .. 
الريم " ليش انا سويت في نفسي جي .. انا اوهمت نفسي بحب فارس .. هو ماله ذنب اني اكرهه .. او اكره البنت اللي اختارها .. هاذي حياته ولازم افرح لفارس .. بيتم في قلبي ولد عمي .. والله بيعوضني ان شاءالله " 
الريم تنفست براحه اولم ا وصلت بيت يدتها .. نزلت وهي مبتسمه .. اول ما دخلت الصاله شافت فاطمه وامها يبخرون البيت ويعطرونه ..
الريم مبتسمه: السلام عليكم ..
فاطمه التفت على الريم وحست ان الريم متغيره ..
فاطمه وام محمد: وعليكم السلام ..
سلمت على فاطمه وحضنت امها .. 
الريم: وين العروسه .؟
فاطمه: في الميلس مع مريم ..
الريم: خل اروح اسلم عليها وابارك لها ..
مشت عنهم طالعه من الصاله .. فاطمه خفات من الريم .. لحقتها بسرعه .. اول ما وصلت الميلس شافت الريم وهي تحضن مناف وتبارك لها .. 
الريم: الف مبروك مناف ..
مناف: الله يبارك فيج والفال لج حبيبتي ..
الريم: والله يستاهل فارس ولد عمي هالجمال ..
مناف نزلت راسها منحرجه .. 
مريم وفاطمه كانوا متعجبين من تصرف الريم .. 
الريم: زين انا بروح اعلق عبايتي وبجيكم ..
مريم: يلا لا تتأخرين ..
الريم مبتسمه: من عيوني ..
طلعت الريم ومريم كانت اطالع فاطمه اللي كانت عند الباب .. فاطمه رفعت حاجب وطلعت .. مريم ابتسمت وتمت قاعده مع مناف .. 
مريم: ياحظ اخوي فيج يا مناف ..
مناف: لا تبالغون عاد ..
مريم: ما نبالغ يا مناف .. عيني عليج بارده بس صج تناسبون بعض .. الله يبارك لكم ان شاءالله ..
مناف: الله يسلمج حبيبتي .. 
ام مناف وصلت بيت الجد على الساعه 7 ونص .. تجمعوا كلهم في الصاله يرقصون ويصفقون بوناسه وفرح .. ايمان لما عرفت ان مناف هي زوجة فارس استغربت وحست انها ماتقدر ما تفرح له .. لانها وايد حبت مناف ..
ايمان" مناف الدلوعه ؟؟ والله حركات يا فروس .. حليلها مناف والله .. ليش ماما ما بغتها ؟ عشانها فقيره بس مناف طيبه وتستاهل .. والله حرام اللي يسونه بفارس .. مسكين كسر خاطري والله .. حاسه بالذنب على كل اللي صار " 
ايمان كانت تعاتب نفسها وحاسه بالذنب .. راحت وسلمت على مناف وفرحت لاخوها وزوجته مناف .. طبعا فاطمه ومريم كانوا مذهولين من التغير اللي صار لريم وايمان ..
حان وقت ان مناف تطلع فالصاله عشان يشوفونها .. طبعا الجوهره وهنادي كانوا موجودات وتفاجأو لما شافوا مناف ..
الجوهره: مب هاذي اللي بغينها حق خالي ؟
هنادي: اي والله .. راحت علينا ..
الجوهره: ههههه .. بس يستاهل اخو فطيم ..
هنادي: فارس المزيون ..
الجوهره: لا والله هنود ..
هنادي: بعد انا اقول الصج اختي ..
هنادي والجوهره: هههههه .. 
دخلت مناف وسط الحريم وكانت منحرجه .. مريم دخلت مع مناف وكانت ماسكه يدها .. مناف كانت طالعه تجنن وناعمه .. قعدت على الكرسي المخصص لها .. وطبعا الحريم سلموا عليها وباركوا لها .. ام مناف كانت تشوف بنتها وتصيح من فرحتها .. كل الحريم سلموا على مناف وباركوا لها الا هيا .. الجده كانت معصبه عليها .. بس ماحبت انها تكلمها جدام الناس .. الريايل تعشوا وبعدين دخلوا فارس الميلس .. فاطمه راحت عند فارس اخوها فالميلس ..
فاطمه: لا لا لا .. كل هاي لها اخوي ..
فارس مبتسم: وين مرتي ؟
فاطمه: شو فيك مستعيل .. اصبر شوي ..
فارس: قولي لهم يدخلونها يلا .. وين اصبر ..
فاطمه: ههههه .. حليلك يا فارس .. زين الحين بروح انادي الحريم ..
فارس: بسرعه بسرعه ..
فاطمه طلعت من الميلس وهي تضحك على اخوها .. دخلت الصاله وراحت صوب جدتها ..
فاطمه: يدتي فارس فالميلس ..
الجده: زين يلا تبرزوا عشان نروح له يلا ..
فاطمه مبتسمه: ان شاءالله .. 
الجده اعلنت للكل انهم بيروحون الميلس عند فارس .. الحريم لبسوا عبيهم واستعدوا عشان يزفون مناف على فارس .. مناف كانت ميته من الخوف .. وقفت مكانها وامها مسكت يدها ومشوا وراهم الحريم .. مناف كانت تمشي ببطئ .. فاطمه وايمان راحوا صوب الميلس قبل .. فتحوا الباب وانتظروا الحريم اللي كانوا يلولشون بفرح ورا مناف وامها .. مناف وصلت صوب الباب وهي منزله راسها .. فارس اول ما شافها قام من مكانه ينتظرها كان يطالع جمالها بانبهار .. كان وده يركض ويسحبها من يد امها .. اول مره يشوف مناف بهالجمال .. شعرها اللي طايح على كتوفها .. وجسمها الحلو وبياضها .. مناف قربت من فارس و وقفت جنبه وهي منزله راسها .. فارس مسك يدها الصغيره وضغط عليها .. الجده راحت صوب فارس وسلمت عليه وباركت له .. خواته كلهم راحوا له بعد وكان مستانس لايمان اخته .. وشاف الفرحه بعيونها .. جى دور الريم تسلم على فارس .. كان فارس يطالعها بخوف .. كان خايف انها تقول كلمه او تسوي حركه تجرح فيها مناف .. قربت الريم مبتسمه ..
الريم: مبروك يا فارس .. الله يهنيك ان شاءالله .. ومناف بنت الف من يتمناها ..
فارس: الله يبارك فيج بنت عمي .. والفال لج ..
رجعت الريم عند الحريم وهي مستانسه .. الخوات خذوا صور مع فارس ومناف .. طلعوا الحريم وتمت المصوره تاخذ لقطات لفارس ومناف .. وبعد ما طلعت المصوره خلى الجو لفارس ومناف .. مناف كانت منزله راسها ومستحيه .. قعد فارس جنب مناف وتم يطالعها مبتسم ..
فارس: الف مبروك يا مناف ..
مناف بخجل: الله يبارك فيك يا فارس ..
فارس قرب ويهه من ويها: واخيرا .. خلاص انتي الحين زوجتي .. حلالي جدام رب العالمين والناس كلهم .. 
مناف كانت منزله راسها ومنحرجه .. فارس قام من مكانه ومد يده لها .. مناف رفعت راسها وطالعته باستغراب ..
فارس: عطيني يدج يا حبيبتي ..
مناف مدت يدها لفارس و وقفت جنبه .. فارس طوقها بيدينه اتحدت اجسامهم ومناف نزلت راسها من الخجل وتمت تتنفس بسرعه من الخوف .. فارس رفع راسها وقرب ويهه منها .. فتح حلجه وقرب من ويها .. عض خشمها بشوي شوي وتركها .. 
مناف: آآآه ..
فارس: هههههه ..
مناف بدلع: ليش ؟
فارس: انا ما قلت لج اني اول ما املج عليج بعض خشمج ..
مناف دزته: يالبايخ ..
غطت ويها بيدينها وصاحت .. فارس قرب منها وحضنها بقوه لصدره .. مناف لاشعوريا حضنته وحطت راسها على كتفه وغمضت عيونها .. 
مناف" آآآه .. من زمان ما حسيت بالامان .. الحين انا بين ايدينك يا فارس .. انا وانت حلال بعض " ..
فارس: زعلتي يا قلبه ؟
مناف منزله راسها: ليش تعضني ..
فارس مبتسم: بس كيفي ..
مناف: لا مب على كيفك ..
فارس: خلاص ولا يهمج .. كيفج انتي .. بس تدرين يا مناف ..
مناف: شنو ؟
فارس: الله يحفظج على هالجمال .. انا كنت اشوفج بالشيله واهيم فيج .. والحين ماشاءالله جسمج وشعرج وكل شي فيج حلو حلو حلو .. فديت روحج انتي ..
حضنها بقوه وباسها على طرف شفتها .. مناف صدت الصوب الثاني من الخجل .. 
فارس: كلتي شي يا قلبه ؟
مناف: لا ..
فارس: ليش ؟
مناف: مالي خاطر .. وتدري يمعة الناس اربكتني شوي ..
فارس: الحين بقولهم يجيبون لج شي تاكلينه ..
مناف: لا مابي يا فارس ..
فارس حط يده على كتفها: ليش حياته ؟
مناف مبتسمه: بس حبيبي ..
فارس باسها على جبهتها: فديت حبيبي طالعه من حلجج الحلو .. 
مناف ابتسمت لفارس وحضنته .. طوقها بيدينه وتم يلعب بشعرها ويتكلم معاها .. 
الحريم فالصاله كانوا يرقصون وصفقون من فرحتهم .. على الساعه 11 ونص ام مناف كلمت فاطمه عشان تروح البيت ..

حذف نفسه على الكرسي وتم يتعبث فالتلفون .. غفت عينه وصحى على تلفون مناف .. تم سهران معاها لين أذن الفجر .. سكروا من بعض وكل منهم راح يصلي .. بعد الصلاه غفت عيونهم براحه في امان .. مناف نامت من التعب لين الساعه 12 الظهر .. طلعت الصاله عند امها واخوانها .. 


ام مناف مبتسمه: هلا وغلا ..


مناف راحت صوب امها وحطت راسها في حضنها .. ام مناف باستها وقرصت خدودها ..


ام مناف: فديت بنتي العروسه ..


مناف: شلونكم ؟


ام مناف: طيبين .. انتي قولي لي شسويتي ..؟


مناف بخجل: ولا شي ..


ام مناف تلعوزها: علينا ولا شي ..


مناف: عاد يمه .. 


دفنت راسها في حضن امها .. ام مناف حضنت بنتها وباستها ..


ام مناف: فديت قلبج يا مناف .. 


مناف: يمه وين الشباب ؟


ام مناف: مع هالطيور من الصبح ..


مناف: ههههه .. فديتهم والله ..


ام مناف: اسوي لج لقمه تاكلينها يمه ؟


مناف: لا مب جوعانه ..


ام مناف: بس شربي حليب واكلي بسكوت ..


مناف: ان شاءالله يمه .. زين انا بروح عند الشباب لين ما تجهزين الاكل ..


ام مناف: زين فديت روحج ..


راحت مناف صوب عبود وفيصل اللي كانوا مندمجين مع الطيور .. كانت تشوف عبدالله اللي وايد يشبه نايف .. تمت تتأمل ملامحه وتتفكر فيه .. 


مناف مبتسمه: عبود حبيبي ..


عبدالله التفت على مناف وابتسم .. ترك اللي بيده وركض صوبها .. حضنها وتم يبوسها ..


مناف: شلونك حبيبي ؟


عبدالله: الحمدلله ..


مناف التفت على فيصل اللي كان واقف ويطالعها .. ابتسمت له ونادته ..


مناف: تعال حبيبي فيصل .. 


ركض فيصل صوب مناف وحضنها .. 


مناف: شلونك حبيبي ؟


فيصل: تمام .. امس تونسنا وايد ..


عبدالله وهو يحك شعره: اي وايد تونسنا .. بس ليش فهد ما يقدر يتكلم ؟


مناف بحزن: من يابته امه وهو ما يتكلم .. بس هو مستانس صح ..


عبدالله: اي هو طيب بس ماعرف شلون هو مستانس وهو ما يسمع ولا يتكلم ..


فيصل: يمكن احسن له انه ما يتكلم ولا يسمع ..


مناف شافت فيصل وحست ان كلامه كبير ..


مناف: اي والله يمكن احسن له ..


فيصل: تريقتي ؟


مناف: لا الحين بروح اشرب حليب ..


عبدالله: انا بعد ابي ..


مناف: روح عند امي وقولها تسوي لك بسرعه ..


عبدالله: زين زين .. 


ركض المطبخ صوب امه .. وهو يركض طاح على الارض وصرخ .. مناف وفيصل ركضوا له .. 


مناف بخوف: عبود حبيبي شفيك ؟


عبدالله وسط دموعه: راسي .. طحت على راسي ..


مناف: فيصل روح جيب ثلج بسرعه ..


فيصل: زين ..


ام مناف بخوف: شفيه عبود ..؟


مناف وهي حاضنته: طاح على راسه فديته ..


ام مناف: تعال حبيبي .. 


عبدالله وحاط يده على راسه: آآآي يمه راسي يعورني ..


ام مناف: سمالله على راسك حبيبي .. شلون طحت ؟


عبدالله: مادري وانا اركض .. آآآي يمه راسي ..


فيصل: مناف جبت الثلج ..


عطاها الثلج ولفته بفوطه وحطته على راس عبدالله .. تم عبدالله يصيح بألم .. 


مناف: يمه نوديه المستشفى ؟ 


ام مناف: لا ما عليه شر البطل عبود ..


عبدالله وهو يشهق من الصياح: لا .. لا مابي المستشفى ..


فيصل: احسن خل يشوفون راسك ..


ام مناف: لا تخرعونه .. طيحته عاديه .. ما عليه شر حبيب امه عبودي ..


عبدالله حضن امه وتم يصيح .. ام مناف حضنته وتمت تقرى عليه .. 


ام مناف: مناف يمه روحي شربي حليبج جاهز فالمطبخ ..
.........................



مناف: ان شاءالله يمه ..


ام مناف: فيصل يبه .. جيب لاخوك ماي خل اسقيه ..


فيصل: ان شاءالله يمه ..


فيصل ومناف راحوا المطبخ مع بعض .. فيصل خذ ماي لاخوه .. ومناف خذت الحليب وطلعت عند امها وعبدالله .. مناف وفيصل قعدوا حول امهم اللي عبدالله كان في حضنها ويتألم من راسه ..
مناف وهي تحط كوب الحليب: عبود تبي حليب ..؟
عبدالله وهو يشهق: حار .. خليه يستوي بارد اول ..
الكل: هههههه ..
ام مناف: اقوم اسوي لك يبه ؟
عبدالله: لا يمه قعدي لا تروحين عني ..
فيصل يلعوز اخوه: حليله الدلوع ..
عبدالله: يمه شوفي فصول ..
مناف وفيصل: حليله .. هههههه ..
ام مناف: لا تلعوزون حبيب قلبي .. هاذي عبود القوي .. 
فيصل: فديت عبود البطل ..
ام مناف: الله لا يحرمكم من بعض .. مناف امي بعد ما تخلصين حليبج قومي سوي حق عبود حليب ..
مناف مبتسمه لاخوها: من عيوني الثنتين ..
فيصل: وعندك احلى حليب لعبود وصلحوووو .. 
الكل: هههههه ..
ام مناف: فديت عبود حبيبي يضحك ..
عبدالله بدلع: يمه ..
مناف: اشوا راسك الحين ؟
عبداله ياخذ نفس: اي شوي ..
فيصل: وين يعورك ؟
عبدالله أشر صوب جبهته: هني ..
مناف عضت شفتها: ما تشوف شر يا بطل انته .. 
عبدالله ابتسم ودفن راسه في حضن امه .. رن جوال فيصل وفارس كان المتصل .. 
فيصل: فارس متصل ..
مناف طالعت امها وابتسمت .. 
ام مناف: قول نسيبي مو فارس بس ..
فيصل: ان شاءالله .. 
رد فيصل على فارس برد عجب فارس وايد ..
فيصل: مرحبا نسيبي فارس ..
فارس مبتسم: فديت قلبك انته .. شلونكم ؟ 
فيصل مبتسم: الحمدلله .. انت شخبارك ؟ 
فارس: الحمدلله .. امك وعبود شو اخبارهم ؟ 
فيصل: عبود طاح على راسه توه .. مسكين راسه يعوره ..
فارس بخوف: سمالله عليه .. شلون طاح ؟
فيصل: وهو يركض مادري شلون طلح على راسه مسكين .. تم يصيح وايد والله .. توه من شوي سكت بس ..
فارس: فديت قلبه عبود .. ما طلع من راسه دم ولا شي ؟
فيصل: لا الحمدلله .. 
فارس بإطمئنان: الحمدلله .. زين بامركم اليوم العصر بنروح نفصل ثياب .. جسوم وسلطانو واحمدو بيجون معاي
فيصل بوناسه: ياااااي .. وناسه 
فارس: ههههه ..
فيصل: الساعه كم بتمرون ؟
فارس: بنصلي العصر وبنمركم .. انتوا جهزوا ..
فيصل: ان شاءالله .. 
فارس مبتسم: وين زوجتي ؟
فيصل ابتسم: موجوده ..
فارس" فديت قلبها": وعمتي شو اخبارها ؟
فيصل: والله مع عبود .. 
فارس: عطني اكلمها شوي ..
فيصل: بروح صوبهم لحظه شوي .. 
فيصل: يمه فارس يبيج ..
ام مناف خذت التلفون: هلا يبه ..
فارس: شلونج عمتي ؟
ام مناف مبتسمه: طيبه الله يسلمك يبه .. اعلومك انت ؟
فارس: الحمدلله .. 
ام مناف: شخبار الاهل كلهم ؟
فارس: طيبين والحمدلله .. 
ام مناف: الله يطرح فيك البركه ..
فارس: تحت امرج الغاليه .. 
ام مناف: جزاك الله خير .. 
فارس: سلاماة عبود فديته .. شو صار له ؟
ام مناف: الله يسلمك يبه .. طاح على راسه وهو يركض فديته ..
عبدالله من سمع امه تقول هالكلام حق فارس صاح مره ثانيه ..
مناف: خلاص عبود حبيبي .. 
خذته من حضن امه بس عبدالله تمسك بامه وهو يصيح ..
عبدالله: ابي امي .. آآآآه يمه ..
ام مناف: بس ابوي انته ..
فارس: عشاه ما تعور ؟
ام مناف: لا ماتعورفديته .. بس اعرفه منكسر خاطره على عمره .. عشان جي يصيح ..
فارس مبتسم: ما عليه شر فديته ..
ام مناف: ان شاءالله ..
فارس: يمه عطيني فيصل شوي ..
ام مناف: ان شاءالله .. فيصل يبيك الريال ..
فيصل خذ التلفون وطلع يكلم فارس فالحوش .. ام مناف تمت تسكت عبدالله .. 
ام مناف: قوم اسبحك حبيبي ..
عبدالله يشهق: مابي مابي ..
مناف: تعال ارقدك عندي حبيبي ..
عبدالله وهو يصيح: ابي امي بس .. 
مناف مبتسمه: حبيب اللي يبي امه ..
ام مناف: ان شاءالله اشوف عيالج يا مناف واشلهم في حضني ..
مناف: ان شاءالله يمه .. 
ام مناف: فديت قلبج انتي .. 
تمت مناف تسولف مع امها .. عبدالله كان مغمض عيونه وحاضن امه .. نام في حضنها من كثر ما صاح ومن الالم اللي حس فيه من الطيحه .. تمت ام مناف تمسح على ويهه وتتأمل برأته .. 
ام مناف: مناف يمه قومي شوفي الجدر ..
مناف: ان شاءالله يمه .. 
راحت مناف صوب المطبخ .. ام مناف حطت عبدالله على الارض وغطته .. لحقت بنتها على المطبخ وطبخوا الغدا مع بعض .. 
ام مناف: بكره بيقولج ابي اتغدى عندج .. برزي له السفره وذاك الغدا الزين ..
منا منحرجه: ان شاءالله يمه ..
ام مناف: يبه الريال ما يبي البنت اللي ما تسوي شغل ريلها وكله كسلانه .. يبي يرجع من الشغل ويلقاها تنتظره بالويه السمح .. والضحكه الحلوه على ويهج .. عقب ما تخلصين غداه تروحين وتتعدلين له .. لازم دوم يشوفج مرتبه ونظيفه وريحتج حلوه .. تحملي يشم ريحة المطبخ فيج .. 
مناف: ان شاءالله يمه ..
ام مناف: املي عينه لا تخلينه يطالع غيرج ..
مناف باهتمام: شلون يمه ؟
ام مناف: حافظي على عمرج وبيتج .. دوم كوني الاولى والاخيره في حياته .. حافظي عليه في غيابه .. حطيه بعيونج .. اهتمي فيه .. يمه ترا الريال مثل الياهل .. يحب من يهتم فيه بقلب صافي ويحب يسمع الكلمه الحلوه .. ولاتنسين ربج وياه يا بنتي .. ذكريه بامور دينه .. كبري عقلج وسايريه .. طيعيه في كل شي الا معصية ربج .. دوم اخذ رايه في اي شي تبين تسوينه وشاركيه في اموره .. لاتعطينه رايج الا لي طلبه .. وبعدين هو من نفسه بيجي ياخذ رايج في كل كبيره وصغيره .. اهتمي بنفسج وفيه .. لبي طلباته اول باول .. لا تضغطين عليه لو قالج ماعندي خلج قنوعه وربي بيسرها بينج وبينه ان شاءالله .. 
مناف: الله يمه كلامج حلو وايد .. 
ام مناف: البنت السنعه اللي تصون زوجها وتحفظ على بيته وحلاله .. خلج حكيمه لا تتسرعين في الحكم على الامور .. ولي عصب لا تقربينه .. لي هدى وراق اخذي ما في خاطره .. 
مناف: ان شاءالله يمه ..
ام مناف: عفيه على بنتي .. الله يسعدج يا يمه ..
مناف: فديت قلبج يمه ..
ام مناف: يلا نجهز الغدا لاخوانج ..
مناف: ان شاءالله .. 
جهزوا الغدا وتغدوا الا عبدالله اللي كان نايم من التعب .. بعد الغدا مناف راحت الغرفه واتصلت لفارس بعد ما لقت منه تقريب 3 مس كول .. اتصلت له ..
فارس: يا قلبه انتي ..
مناف مبتسمه: هلا حبيبي ..
فارس: ليش ما قعدتيني من النوم ؟
مناف: قلت اخليك نايم .. كنت وايد تعبان امس ..
فارس: فديت روحج انتي .. شو اخبارج ؟
مناف: طيبه .. اخبارك انت حبيبي ؟
فارس: مشتاق لج ..
مناف بهمس: فديت روحك ..
فارس: عمري انتي .. الا بسألج ..
مناف: هلا ..
فارس: شو اخبار عبود ؟
مناف: ما عليه شر ان شاءالله .. 
فارس: شلون طاح ؟
مناف: مادري .. راح يركض عند امي وفجأه سمعنا صراخه .. ماسك راسه ويصيح .. مادري شلون طاح على راسه فديته ..
فارس: ما يشوف شر فديت قلبه ..
مناف: كسر خاطري وهو ماسك راسه ويصيح .. مادري ليش عبود وايد يعور قلبي فديته .. 
فارس: ما عليه شر ان شاءالله .. وينه الحين ؟
مناف: نام من التعب فديته ..
فارس: فديت روحه .. زين اليوم العصر بامر على اخوانج .. عاد ابي اشوفج ..
مناف باحرج: ها .. تشوفني ؟؟
فارس: اي .. زوجتي وابي اشوفها .. 
مناف: استحي عاد .. 
فارس: ههههه .. ليش تستحين يا قلبه ؟
مناف: استحي اقابلك جدام امي واخواني ..
فارس: عادي حبيبتي .. يلا تجهزي ابي اشوفج قبل ما اطلع مع الشباب .. سوي لي شاي من ايدينج الحلوات 
مناف مبتسمه: زين .. 
فارس: عاد نبي نقعد بروحنا ..
مناف: ها .. 
فارس: سمعتيني .. لا امج ولا اخوانج بيقعدون معانا ..
مناف: ابيه فارس ..
فارس: هههههه .. كأني ما قعدت معاج امس ..
مناف: عاد هاي في بيتكم .. بس في بيتنا احس باحراج ..
فارس: لاتنحرجين حبيبتي .. خلاص انا زوجج وانتي زوجتي العزيزه .. 
مناف بخجل: اللي تشوفه حبيبي .. 
فارس: فديت روحج انتي .. 
تمت تسولف مع فارس لين أذن العصر .. استأذن منها وراح يصلي ومر على الجسمي واحمد وسلطان .. اتجهوا صوب بيت مناف .. اول ما وصلوا اتصل بفيصل واستقبلهم .. الشباب دخلوا مع فيصل وراحوا صوب الطيور اندمجوا مع بعض .. فارس دخل وسلم على ام مناف .. قلطته ام مناف الصاله .. قعد ينتظر مناف .. دخلت عليه مناف وهي منزله راسها .. اول ما شافها فارس قام من مكانه .. قرب منها ومد يده لها .. مناف مدت يدها وهي ترجف .. 
فارس: فديت هالطله الحلوه .. فديت زوجتي الغاليه ..
مناف: شلونك ؟
فارس مبتسم: انا بشوف القمر اصير باحسن حال .. 
مناف " فديت قلبه هالفارس احبه احبه " .. 
فارس: تعالي قعدي جنبي ..
مناف: ان شاءالله .. 
قعدوا مع بعض وفارس على طول طبع بوسه على خد مناف .. مناف انحرجت وبعدت شوي عن فارس .. ام مناف طقت الباب .. مناف قامت من مكانها بسرعه وراحت صوب الباب .. امها كانت مسويه الشاي وجايبته لهم .. مناف خذت الصينيه من يد امها وقدمت الشاي لفارس .. تموا يسولفون وفارس بعد ما خلص الشاي استأذن ..
فارس: انا بودي الشباب الحين .. 
مناف: وين بتروحون ؟ 
فارس: بويهم يفصلون ثياب ..
مناف: توك موديهم .. 
فارس: بفصلهم 6 حق طول السنه .. 
مناف: اها .. 
فارس مبتسم: فديت عمرج انتي .. 
مناف نزلت راسها وهي مبتسمه بخجل ..
فارس: زين سوي لي درب حياتي .. 
مناف: ان شاءالله .. 
اول ما قامت مناف من مكانها .. سحبها فارس بقوه وقعدت في حضنه .. طوقها بيدينه وباسها على شفتها .. مناف ارتبكت وبطلت يد فارس من حولها .. فارس تم يطالعها مبتسم وتركها .. مناف طلعت من الصاله وهي مرتبكه .. 
مناف: يمه فارس بيطلع ..
ام مناف مبتسمه: خليه يمر ..
مناف: ان شاءالله ..
راحت الصاله عند فارس اللي كان واقف ويعدل غترته .. 
مناف: تقدر اطوف الحين .. 
فارس مبتسم: زين .. 
مشى فارس جنب مناف وهو ماسك يدها .. اول ما صولوا صوب باب الصاله تركوا ايدين بعض .. طلعوا فالحوش عند الشباب ..
فارس: وين عبود ؟ 
مناف: للحين نايم فديته .. 
فارس عقد حواجبه: زين شيكوا عليه .. 
ام مناف: ما عليه شر .. ليش مكبرين الموضوع انتوا ..
مناف: يمه صياحه مب طبيعي ..
ام مناف: ضربة الراس تعور .. بس لي قعد من النوم بينسى كل شي .. 
فارس: اذا قعد من النوم وهو يتألم بس اتصلوا لي خل نوديه المستشفى .. 
ام مناف: ان شاءالله .. 
فارس: يلا استأذن الحين .. 
ام مناف: الله وياك يبه ..
فارس التفت على الشباب: يلا شباب ..
الشباب: زين ..
فارس والشباب طلعوا متجهين للسوق .. مناف وامها تموا فالبيت وكانت مناف تحاتي عبدالله .. محمد تلاقى مع فارس عند احد مواقف السوق .. 
فارس: وين علوه؟ 
محمد: توه قاعد من النوم .. بيلبس وبيجينا .. وين الصغير ؟
فارس: تعبان .. 
محمد: زين شو اخبارها ؟
فارس مبتسم: آآه يا حمودي .. والله ودي اخذها البيت اليوم قبل بكره .. الحمدلله ان الامور تيسرت ..
محمد: ما قلت لك يا فروس .. اني متفائل ..
فارس: فديت تفئلك يا قلبي انته ..
محمد: قوم جيب لي شاي يلا بس ..
فارس: انا معرس لازم ادلعني ..
محمد: يستوي خير بندلعك بعد العرس ..
محد وفارس: هههههه .. 
وهم يسولفون وصل علي .. نزل من السياره وسلم عليهم ..
علي: حيالله معرسنا ..
فارس مبتسم: الله يحيك ..
علي: يا حي هالضحكه الحلوه يا فارس .. 
فارس انحرج: لعيونك هالضحكه ..
علي: علينا هالكلام .. 
محمد: لقط ويهك يا فروس ..
الكل: ههههههه .. 
علي: وين عبود ؟
فارس: عبود طاح على راسه اليوم ..
علي عقد حواجبه: مسكين .. عساه ما تعور ؟
فارس: لا بس متسندر من الالم ونام ..
علي: خساره كنت باسوي له حفله اليوم ..
محمد: اي حفله ؟
علي: تعرف هالولد مقلوع .. وبطيره ..
فارس ومحمد: هههههه ..
علي: خل آخذ له هديه على قده حليله .. وايد حبيته هالولد ..
فارس: اي والله عبود يجنن ..
محمد: والله انا اجنن اكثر منكم كلكم بعد .. 
الكل: هههههه .. 
فارس: وين خل نروح نخلص مع الخياط ترا الشباب غلسوا عليه ..
علي: باصفقهم الحين .. 
دخل علي المحل وزقر الشباب بصوت واحد ربشهم خلاهم يسكتون مره وحده .. 
علي بحده: وبعدين يا شباب .. 
فارس بهمس: حمش الولد ..
محمد: ينخاف منه .. 
علي مبتسم: يلا شباب كل واحد يختار له قطعه .. 
الشباب: شالوا ..
محمد: ههههه .. علوه هبل .. يزقرهم وبعدين يضحك معاهم .. 
فارس: يعجبني اخوك .. بس تغير من بعد ما رجع من السفر ..
محمد: اي تغير للاحسن .. من ترك جبور الدب وهو احسن ..
فارس: الربع يجرونك اما للصح او الغلط .. 
محمد: والعاقل اللي يحكم عقله ..
فارس: اخوك تعلم درس ..
محمد: درس ما بينساه طول عمره .. ابوي غضب عليه ..
فارس: تقولي عن ابوك .. اذا انا اخاف منه .. تذكر يوم زفنا انا وانت يوم تعافرنا فالميلس مع فهود واسامي ..
محمد: هههههه .. اما ذاك اليوم كان شكلك روعه وابوي يزفك وانت تحاول تلطف الجو ..
فارس: هههههه .. المصيبه ان هاليهال فضحونا ..
محمد: اي والله .. وابوي ترا مب بسهوله ينقص عليه .. 
فارس: حليله عمي .. بس وقف معاي وقفه ما راح انساها له طول عمري .. هو ويدتي وابوي ..
محمد: اي والله انا اشهد انهم وقفوا معاك .. جزاهم الله خير ..
فارس تنهد: آآه .. تدري يا حمودي جميلهم شايله على راسي .. ومب عارف كيف ارده لهم ..
محمد: تدري شو تقول ايديه حق ابوك ذاك اليوم .. 
فارس: شو ؟ 
محمد: قالت له انك قلت لها اني شايل جميلج على راسي .. قالت له ابيه يرد لي هالجميل بمحافظته على بنت الناس يصونها ويحافظ عليها ..
فارس: ليش انتوا متخوفين ؟ وعلى بالكم اني بالتها ؟
محمد: والله مو مسألة متخوفين .. الكل يعرف اخلاقك .. بس اصرارك عليها خلاى يدتي تصر انك نحطها بعيونك .. وغير ان امها كانتتعرف يدتي و البنت يتيمه .. الا اليتيم يا فارس لا تذله .. والبنت مالها حد فهالدنيا .. امها لا لها ولا عليها .. واخوانها صغار وهي اللي شايله همهم .. وانت رايل وندري انك بتعزها .. بس للتذكير يا فروس .. وانت تعرف الحريم وحتهم لبعض ..
فارس مبتسم: عدل كلامك يا رجل ..
محمد: لا تتضايق من هالوصيه .. ترا سمعتها قبلك ..
فارس ومحمد: ههههههه .. 
محمد: بس انا طلقتها ..
فارس: حمودي .. 
محمد: هلا .ز
فارس: انت مب ندمان على اللي سويته ؟
محمد: لا مب ندمان .. ولو بعطيها فرص ترا مب مخلص .. 
فارس: زين ردها عشان عيالك ؟ تشوفها حلوه تشوف عيالم مرتين او 3 مرات فالاسبوع ؟
محمد: والله الوضع مب عاجبنيي يا فروس .. بس ما اتحملها .. 
فارس: حمود فكر فالموضوع مره ثانيه .. 
محمد يغير الموضوع: زين يلا نروح نفصل اعتقد الشباب خلصوا .. 
فارس " آيه عليك يا حمود .. ليش محمل قلبك هالكثر ؟" 
فارس مبتسم: يلا ..
راحوا صوب الشباب وكل منهم فصل له وخذ مقاساته .. بعد هالربشه عند الخياط .. طلعوا الشباب يتعشون وبعد العشى تموا يلفلون فالشوارع .. فارس ومحمد في سياره .. وعلي والشباب الصغار مرتبشين عالآخر في السياره الثانيه .. 
علي مر على محل الالعاب وشرى حق عبود سيكل ( دراجه هوائيه ) .. بعد هالصياعه اللي صاعواها الشباب راحوا بيت مناف يوصلون فيصل .. 


علي: فيصل ناد عبود ..
فيصل مبتسم: ان شاءالله .. 
راح فيصل عشان ينادي عبدالله .. 
فيصل: يمه .. يمه .. 
ام مناف: هلا ابوي انته ..
فيصل: وين عبود ؟ 
ام مناف: قاعد ..
فصل: قولي له يجي عند الباب .. علي يبيه ..
ام مناف: علي!! من علي ؟
فيصل: عبود يعرفه .. ناديه بسرعه .. 
ام مناف مبتسمه: ان شاءالله فديتك .. 
راحت ام مناف تنادي عبود اللي نقز من مكانه اول ما سمع اسم علي .. طلع من الصاله يركض .. مسكته مناف ..
مناف: شوي شوي .. 
عبدالله: زين .. 
مشى بسرعه متجه للباب .. اول ما شاف علي ركض له وحضنه .. فيصل وباقي الشباب دخلوا الحوش عند الطيور 
محمد: حليله الولد .. وايد حنون ..
فارس: اي والله .. من يشوفني يركض لي ويحضني ..
محمد مبتسم: فديت قلبه هالصغيرون .. 
علي حضن عبدالله وباسه ..
علي: شلونك يبه ؟
عبدالله: طيب ..
علي: راسك اشوا الحين ؟ 
عبدالله خنقته العبره وتجمعت الدموع في عيونه .. خذ نفس وابتسم ..
عبدالله: الحين احسن شوي ..
علي: ما تشوف شر يبه .. تعال عندي لك مفاجأه حلوه ..
عبدالله: وينها ..
علي قرب السيكل من عند عبدالله .. عبدالله اول ما شافه طار من الوناسه ..
عبدالله: يااااااي .. وناسه عندي سيكل ..
علي: يلا اركب خل اشوفك تسوقه .. 
عبدالله ركب وساق السيكل صوب باب البيت .. 
فارس: حلاه على عبود عنده سيكل ..
عبدالله ضحك ضحكته الحلوه بفرح: ههااااي .. 
الكل: هههههه .. 
علي: بس لا تسوقه فالشارع .. بس فالبيت .. لو سقته برا ترا بزعل منك ..
عبدالله مبتسم: ان شاءالله .. 
علي: يلا خل فارس يدخله لك البيت ..
عبدالله: زين ..
فارس مشى صوب عبدالله وشل السيكل ودخله الحوش .. شاف ام مناف قاعده عند باب الصاله تراقب الشباب اللي عند قفص الطيور .. ناداها وسلم عليها .. 
فارس: هلا يمه ..
ام مناف مبتسمه: هلا ابوي .. 
فارس: شلونج ؟
ام مناف: الحمدلله .. اخباركم انتوا ؟
فارس: الحمدلله .. 
فارس كان يكلم ام مناف وعيونه على مناف اللي كانت اطل عليه من ورا الباب وهي مبتسمه .. 
ام مناف: تعشيت يبه ؟ 
فارس: اي الحمدلله ..
ام مناف: بالعافيه يبه .. 
فارس: زين الغاليه اترخص الحين .. 
ام مناف: الله يحفظك يبه .. وتحمل بنفسكم ..
فارس مبتسم: ان شاءالله .. التفت على الشباب .. يلا روحوا السياره ..
جاسم: لا تو الناس ..
سلطان: وناسه هني ..
فارس رفع حاجب: قم انت وياه لا اشوتكم ..
سلطان بتذمر: شو فيها لو قعدنا شوي يعني ؟
جاسم: اي شو فيها .؟
فارس سحبهم من ثيابهم: خلصوني يا جماعه .. 
احمد بشماته: في ناس تحط نفسها في مواقف باااااايخه ..
التفت عليه فارس مبتسم: احلف انت بس ..
احمد وفارس: هههههه .. 
طلعوا من بيت مناف وفيصل وصلهم عند الباب وهم ميتين من الضحك سلموا على فيصل و ودعوه وراحوا البيت علي خذ الشباب معاه .. محمد وفارس مروا القهوه عند الشباب ولحقهم علي بعد ما نزل الشباب .. يوسف وعبدالعزيز وفاضل كانوا ميتين من الضحك .. وسلمان يطالعهم مبتسم .. 
علي: ضحكونا معاكم شباب ..
عبدالعزيز: هههههه .. فاتك اللي صار ..
علي: قولوا لي ..
عبدالعزيز كان ماسك بطنه من الضحك ومب قادر يتكلم ..
فارس: شاللي بيسكت عزوز اخوي .. 
يوسف: بصراحه فضول تهزئ صح اليوم ..
فاضل كان ميت من الضحك: اي والله .. وااااااي ..
تموا الشباب يضحكون ..
علي بفضول: سلمان انت مبتسم وشكلك تعرف السالفه ..
سلمان: هههههه .. هذول ترا ميانين ..
محمد: شو مسوين ؟
سلمان: اقول ولا بتقولون انتوا ؟
يوسف: انا بقول السالفه .. الله يسلمكم كنا في المجمع وفاضل كان رايق حده ..
عبدالعزيز: من قلب كان رايق .. ههههههه 
يوسف: هههههه .. المهم واحنا طالعين من المحل كانوا في بنات جنبنا دفعوا وخلصوا .. الاخ فاضل كان يبي يستخف دمه عليهم .. حط كيسه جنب اكياسهم .. البنات شلوا كيسه وطلعوا من المحل .. عاد اخونا فالله تركهم فتره وبعدين لحقهم اونه يبي الكيس .. تم يمشي وراهم والبنات ولا يدرون بالدنيا ماشين في دربهم .. وصلوا عند الباب والولد وراهم .. ينادي ولاحد يرد عليه .. ركبوا السياره وفاضل توه واصل صوب السياره الا السياره حركت والاخ راحت عليه اغراضه .. 
الكل: هههههههه .. 
الكل ضحك على فاضل وحركاته ..
فارس: والله انك عبيط يا فضول .. 
محمد: تبي تسوي لهم اكشن .. طاحت على راسك ..
فاضل: هههههه .. والله هلكت وانا الاحقهم .. سريعات هالبنات .. 
عبدالعزيز: هههههه .. والله انك نكته .. اصبر خل اقول حق الكشخه .. 
سلمان وهو يدخن: يعني اونك تبي تلفت انتباهم لك .. اقطع يدي اذا ما كانوا يدرون ومتعمدين ما يردون عليك ..
فارس: ليش لأ ..
محمد: زين شو كان فالكيس ؟
يوسف: ماخذه كم عطر و تي شيرت ..
محمد: راحت عليك ..
فاضل: هههههه .. والله انهم قويات هالبنات .. 
يوسف: انا جوعان يلا متى نطلب ..
فاضل: يلا لنا ساعه ننتظركم تجون عشان نتعشى مع بعض ..
علي وفارس ومحمد طالعوا بعض وابتسموا ..
سلمان ينفخ الدخان: شهالابتسامات .. 
يوسف: شكلهم متعشين ..
عبدالعزيز: لا ومحلين بعد ..
الكل: هههااااااااااي ..
علي: لا احنا ما كلنا ..
فارس: اي ما كلنا .. 
محمد: يلا نطلب انا جوعان .. 
سلمان رفع حاجب وطالعهم بنظره: صج والله ..
فاضل: نذاله ..
علي: شو فيك يا رجل .. قلنا لك بنطلب يلا ..
يوسف: خف على الريس .. كلش مو مبين عليكم انكم كلتوا ..
سلمان: على من تلعبونها ..
محمد: حدكم عن اخوي .. احنا كلمتنا وحده .. ما كلنا شي ..
فارس: زين شو فيها يعني لو كلنا .. لاحظوا اني اقول لو اكلنا ..
علي: هو يعطيكم مثال بس ..
محمد: اي يعني مو معناته ان احنا كلنا .. 
سلمان: ترا اللي يكذب خشمه يصير طويل ..
الشباب ماتوا من الضحك على بعض .. يوسف طرش مسج لفاضل وسلمان وعبدالعزيز .. وكان المسج كالتالي ..
(( شباب مشوا كذبتهم عليهم .. وخل نطلب اكل وايد .. وبنخليهم ياكلون ويخلصون صحونهم .. ويدفعون الحساب بعد ))
سلمان وفاضل وعبدالعزيز قروا المسج ونفذوا بصمت .. 
يوسف: دام تقولون انكم ما تعشيتوا .. يلا عيل كل واحد يقول طلبه ..
فارس مبتسم: احم .. ان شاءالله .. 
كل الشباب طلبوا مقبلات واطباق رئيسيه .. محمد وفارس وعلي كانوا طالبين اشياء خفيفه ..
يوسف: شو هالطلب الخفيف يا بونايف ..
محمد وفارس: اي واحد فينا ؟
الكل: ههههههه ..
يوسف: اقصد معرسنا الجديد .. 
فارس: اهاا .. تدري وراي عرس ولازم اخفف ..
يوسف: وش عذرك اخ محمد ؟
محمد: الوقت تأخر وماحب انام الا وانا خفيف ..
يوسف حط يده على شنبه: وانت اخ علي ؟
علي: تدري اني احافظ على وزني .. فماقدر اطلب لي شي جامد ..
فاضل: بس انتوا قلتوا انكم ما تعشيتوا وجوعانين ..
عبدالعزيز: يعني لازم تطلبون الطيق الرئيسي ..
فارس بهمس: من قلب صادوه ..
علي: خل نطلب وناكل شوي بس ..
محمد: زين ..
كل الشباب طلبوا مثل كل مره .. جى الطلب و محمد وعلي وفارس كلوا شوي بس .. 
فاضل: كل هاي وتقولون جوعانين .. لا لا لا ما كلتوا شي ..
سلمان مبتسم: يمكن شبعوا بسرعه ..
يوسف: عاد كلهم مره وحده ..
علي" ابوك يالمذله " .. 
فارس: هذاني اكل ..
محمد وعلي: وانا بعد ..
تموا الشباب يتغصبون الاكل .. اما الباقي تقريبا خلصوا صحونهم من الجوع .. جى ووقت الحساب .. وجابوا الفاتوره .. سلمان خذها وحطها جدام محمد .. 



محمد: احم .. ليش جدامي ؟
خذها وحطها جدام علي ..
علي ماسك عود الاسنان: وليش جدامي انا ؟
خذها وحطها جدام فارس ..
فارس وهو يمسح حلجه: وليش جدامي انا ؟ 
يوسف: يا جماعه .. ندري انكم تعشيتوا وشبعانين .. 
عبدالعزيز بنذاله: بس حبينا نطفحكم من هالاكل ..
فاضل مبتسم بخبث: وندفعكم الفاتوره .. 
سلمان قام من مكان: يلا شباب ..
فاضل وعبدالعزيز ويوسف وسلمان: سلام ..
فارس ومحمد وعلي تموا يطالعون بعض ..
فارس: علوه .. طلع الحاسبه اقسم الفاتوره على 3 ..
الكل: هههههه ..
فاضل: حليلكم والله .. 
سلمان تم يضحك على الشباب وكان يفكر انه لو راح المكسيك بيفتقدهم .. الشباب سلموا على بعض وكلن اتجه لبيته .. محمد وفارس ناموا مع بعض في شقة فارس .. في بيت يوسف .. سلمان ويوسف كانوا راجعين مع بعض ريما نامت وسلمان تطمن عليها قبل ما يطلع من البيت .. اما فاطمه فكانت قاعده فالصاله فوق تسوي بحثها حق الجامعه .. سلمان ويوسف وصلوا البيت وتموا فالصاله اللي تحت يسولفون ..
سلمان: شو اخبارك مع العرس ؟
يوسف مبتسم: الحمدلله مرتاح .. والله يقدرني واسعد بنت الناس ..
سلمان غمض عيونه: الله يوفقك يا يوسف .. شبك ايدينه ببعض وخذ نفس .. يوسف انا قررت اني ما روح على المكسيك .. فكرت فالموضوع وقلبته في مخي وايد ..
يوسف مبتسم: والله خالي ..
سلمان يكمل: اي يبه .. بس طلعت بقرار ثاني واتمنى انك انت وخواتك تتقبلونه عشان خاطري .. 
يوسف بأهتمام: شنو قرارك خالي ؟
سلمان غلغل اصابعه في شعره: انا قررت اني اطلع من البيت .. باشوف لي شقه او بيت صغير يلمني انا وريما ..
يوسف عقد حواجبه: احترم قرارك يا خالي .. بس ممكن اعرف ليش ؟
سلمان: والله ما استغنى عنكم .. بس ابي استقل بحياتي شوي .. 
يوسف اقتنع بجواب خاله ..
يوسف: الله يوفقك يا خالي .. 
سلمان: الله يسلمك الغالي ..
زين شفت لك مكان ولا تبي نساعدك ؟
سلمان: والله للحين ما شفت لي شي .. واكيد بحتاج مساعدتك .. ادري فديتك ما تقصر ..
يوسف: حاضرين يا خالي .. 
سلمان: بكره بشوف كم مكتب .. وبشوف الجرايد ..
يوسف: لا تهتم .. بسألك نسيبي ..
سلمان: ان شاءالله .. زين انا بروح ارتاح واشوف ريما فديتها ..
يوسف: قاعده الساحره بنتك ؟
سلمان: ههههه .. لا رقدتها قبل ما طلع .. 
يوسف: اخ .. راحت علي ولا كنت بلعوزها ..
سلمان: ههههه .. صدقني بخليها تستلم عيالك ..
يوسف: انا قايل لكم .. عيالي محد بيقدر يسوي فيهم شي .. باعلمهم على الخشونه من نعومة اظافرهم ..
سلمان: خف علينا .. اخاف يصفقونك انت بس..
يوسف: ههههه .. تخيل ..
سلمان ويوسف: هههههه ..
يوسف صعد الدري متجه فوق .. اما سلمان دخل الغرفه .. راح صوب غرقة ريما .. شافها نايمه ببرأه وغرقانه بنومها .. باسها وغطاها عدل وطلع .. راح غرفته وخذ له شور وكعادته يجابل التلفزيون وشارد التفكير ..
يوسف اول ما دخل الصاله فاطمه رفعت راسها وابتسمت له .. قامت من مكانها ومشت صوبه .. 
فاطمه: هلا حبيبي ..
يوسف: هلا فديت قلبج انتي .. 
فاطمه خذت غترة يوسف وفتحت له ازرة الثوب .. دخلوا الغرفه ويوسف فصخ ثوبه وعطاه فاطمه .. 
فاطمه: اعلقه ولا اطرشه المغسله ؟
يوسف: علقيه ..
فاطمه كشرت: ريحته دخان يا يوسف ..
يوسف مبتسم: فديت قلبج .. قرب منها .. لاعت جبدج من ريحته ..
فاطمه مبتسمه: ريحته فايحه ما تشم ..
يوسف حضنها: فديت ريحتج انتي ..
فاطمه: يوسف فديت قلبك .. روح تسبح الله يخليك ..
يوسف: ههههه .. حضنها بقوه .. لا شمي ريحتي احسن ..
فاطمه تحاول ادزه: لااااا .. قوم عني ..
يوسف: هههههه .. زين تعالي سبحيني ..
فاطمه حذفت عليه الثوب: قوم تسبح خلصني ..
يوسف يحك راسه: هههههه .. زين جهزي لي ملابسي ..
فاطمه مبتسمه بحنان: من عيوني فديت قلبك انته ..
يوسف: عمري انتي والله ..
دخل يوسف ياخذ له شور .. وفاطمه جهزت له ملابس النوم .. راحت الصلاه تكمل بحثها .. يوسف لبس وطلع لها الصاله .. قعد جنبها وتم يقرى كتبها .. رفع راسه مبتسم لها ..
يوسف: حبيبتي ..
فاطمه مندمجه مع الكمبيوتر: هلا حبيبي ..
يوسف يلعب بشعرها: تذكرين البحث ..
فاطمه التفت عليه مبتسمه: كان احلى بحث ..
يوسف حضنها بشوق: فديت قلبج يا فطيم .. انتي احلى صدفه في حياتي .. 
فاطمه ويها صار احمر: حياتي يا يوسف .. 
يوسف: تبين اساعدج في البحث حبيبتي ؟
فاطمه: تسلم حبيبي .. خلاص ما بقى لي شي وبخلصه .. اسوي لك قهوه حبيبي ؟
يوسف: ابي شاي .. القهوه بتسهرني .. 
فاطمه حطت الكمبيوتر على الطاوله: ان شاءالله .. 
راحت صوب مطبخهم الصغير وسوت ليوسف شاي .. يوسف راح صوبها .. سحب الكرسي وقعد يسولف معاها ..
يوسف: حليله فارس اخوج .. نفسيته متغيره من بعد الملجه ..
فاطمه مبتسمه: اي واتيد تغيرت نفسيته فديته .. 
يوسف: يستاهل بونايف .. عقبال عزوز وباقي الشباب ..
فاطمه: ان شاءالله .. 
يوسف: ما بقى على سفر فاضل شي .. والله بشتاق له 
فاطمه: غريب فاضل ..
يوسف: ليش؟
فاطمه: كان مستانس فالجامعه هني .. ليش غير رايه وقرر يكمل برا ؟
يوسف: الولد فكر صح .. 
فاطمه: شلون ؟
يوسف: يعني هو راح يكمل برا لانه مخطط على كم شركة فالبلاد لهم مستقبل كبير ..
فاطمه: والله مب هين الفضلي ..
يوسف: تربية بومحمد والله .. 
فاطمه: فديته عمي والله .. 
يوسف وفاطمه تموا يسولفون وبعين فاطمه راحت تكمل البحث ويوسف تم يتابع فلم على التلفزيون .. 
مريم وخالد كانوا نايمين بسلام في شقتهم الصغيره .. مريم حست ان حد يناديها .. فتحت عيونها بتعب ..
مريم: من ؟
الجنيه بهمس: مريم .. تعالي ..
مريم فركت عيونها: من ؟
قامت من السرير رايحه صوب مصدر الصوت .. طلعت من الغرفه وشافت بنت صغيره واقفه اطالعها .. تمت مريم اطالعها باستغراب .. كان حجم البنت وايد صغير .. شعرها كيرلي اسود .. وعيونها بنيه فاتحه .. لون بشرتها ابيض مايل للسمار شوي .. كانت لابسه فستان ابيض .. وقفت البنت اطالع مريم مبتسمه .. مريم كانت تحاول انها تكلمها بس حست بالخوف .. لان البنت فجأه صار لونها ابيض و بدت عدسة عيونها توسع بشكل مخيف .. ولون عدست عيونها تغير من البني الفاتح للاسود .. ويه البنت صار طويل وبانت عليه بعض الخطوط السوده.. مريم تنفست بخوف ورجعت خطوتين ورا .. البنت ويها رجع مثل هو .. عيونها رجعت عاديه وعدست عيونها رجعت للون البني رفعت حاجب وابتسمت .. مدت يدها لمريم .. 
مريم: من انتي ؟
الجنيه: ماما انا خايفه ..
مريم حطت يدها على حلجها: ها .. 
الجنيه: ماما انا خايفه لميني .. 
مريم خافت اكثر .. كان صوت البنت صوت وحده كبيره بجسم طفله صغيره .. قربت من مريم وحضنتها .. مريم باعدت البنت عنها من الخوف .. البنت طالعت فستانها ورفعت راسها طالعت مريم اللي كانت تراقب بخوف .. مريم شافت بقع دم على فستان البنت الابيض .. البنت مدت ايدينها لمريم توريها الدم اللي بيدها .. مريم خافت وصرخت 
مريم: آآآآه .. 
خالد قعد من النوم على صراخ مريم ..
خالد: شو فيج مريم ..
مريم صاحت: دم يا خالد .. دم ..
خالد شغل الليت: اي دم حبيبتي ؟
مريم وسط دموعها: دم دم .. 
خالد رفع اللحاف عن مريم .. وشاف الفراش كله دم .. خاف عليها ..
خالد: مريم شي يعورج ؟
مريم: جسمي كله يعورني .. الحق علي يا خالد .. 
مريم تمت تصيح وكانت ترجف من الخوف .. وتحس بألم فضيع في جسمها ..
خالد لبس ثوبه وحط على مريم عبايتها ..
خالد: قومي اخذج المستشفى .. 
مريم بألم: ابي امي .. 
خالد: ان شاءالله باتصل لها .. قومي حبيبتي .. 
طلع خالد من البيت شايل مريم اللي غرقت بدمها .. ركب السياره واتجه للمستشفى .. اتصل في امه وبلغها انه رايح للمستشفى .. طبعا ام محمد على طول اتصلت بيت بوفارس وراحوا المستشفى .. فارس ومحمد وفاطمه راحوا المستشفى اول ما سمعوا بالخبر .. 

خالد وصل المستشفى ومريم فقدت الوعي فالسياره .. خذوها الممرضات لغرفة الكشف .. خالد كان متوتر وخايف على مريم .. وصلت امه وشافت حالته .. خالد اول ما شاف امه راح صوبها والخوف بعيونه ..


ام محمد: شو صاير يبه ؟


خالد: مادري .. قعدت من النوم على صراخ مريم .. وبعدين شفت الدم على ملابسها وفالسرير ..


بومحمد: سمالله عليها .. شمنه هالدم ؟


خالد: مادري .. وصلت المستشفى وهي مغمى عليها .. خايف عليها يمه ..


ام محمد والخوف بعيونها: لا يبه ما عليها شر ان شاءالله .. 


ام فارس وريلها وصلوا المستشفى .. اول ما شافوا خالد راحوا صوبه ..


ام فارس تمسح دموعها: شو فيها مريم ؟ 


ام محمد: ما عليها شر ان شاءالله .. 


بوفارس بتوتر: وينها ؟


بومحمد: داخل ..


ام محمد خذت ام فارس على صوب وقعدت تهس ..


ام محمد: بنتج شكلها طرحت اللي في بطنها .. 


ام فارس حطت يدها على حلجها وصاحت بصمت ..


ام فارس: لا حول ولا قوة الا بالله .. بس شلون ؟ 


ام محمد: مادري .. بس يقول خالد قامت من النوم تتألم وتصرخ وملابسها كلها دم ..


ام فارس: لا شكلها طرحت .. بس الله يستر ما تصير لها مضاعفات ..


ام محمد: بأذن الله ما عليها شر ..


ام فارس: ان شاءالله .. 


فارس وفاطمه ومحمد وصلوا .. فاطمه راحت صوب امها ومرت عمها ..


فاطمه: شو فيها مريم ؟ 


ام محمد: ما عليها شر .. بس ننتظر الدكتور يطلع ..


فارس: خالد شو فيها مريم ؟ 


خالد تنهد بحزن: والله مادري يا فارس .. بس كانت وايد تعبانه .. 


فارس: الله يشفيها .. 


محمد: شفتوا الدكتور ؟


بوفارس: لا للحين .. 


تموا ينتظرون فتره طويله وما لقوا من يسألونه عن مريم .. من دخلوها الغرفه ولا شافوا الدكتور .. كانت الساعه 1 بالليل .. كل ما راحوا يسألون يطلبون منهم ان ينتظرون الدكتور .. على الساعه 3 ونص .. طلع الدكتور من غرفة الكشف .. والكل راح صوبه .. 


خالد: طمنا دكتور .. شو اخبارها زوجتي ؟


الدكتور: انت زوجها ؟


خالد: اي نعم .. 


الدكتور: تفضلوا يا جماعه ارتاحوا .. 


بوفارس: طمنا يا دكتور ..


الدكتور: طبعا البنت فقدت الجنين ..


خالد غمض عيونه بقوه .. حط يده على راسه ورجع براسه على ورا .. 


بومحمد: شو اللي خلاها تفقده ؟


الدكتور: طبعا هي مهتمه بصحتها بشكل جيد .. بس نفسياً لأ .. اما خوف او توتر اللي خلوها تفقده .. 


خالد: حسبي الله ونعم الوكيل .. 


الدكتور: جسمها وايد تعبان حاليا .. ونفسيتها بتتعب اكثر لما تعرف انها فقدت الجنين .. اللي ابغيه منكم انكم ما تتركونها بروحها .. ولازم تهتم بصحتها .. واتمنى انها ما تحاول انها تحمل في هالفتره .. يعني على الاقل بعد 4 او 6 شهور ..


خالد: ان شاءالله .. 


الدكتور: الحين بياخذونها غرفة خاصه .. وتقدرون تشوفونها بكره الصبح .. لانها ما راح تحس فيكم لو دخلتوا عليها الحين ..


بومحمد: جزاك الله خير يا دكتور .. 


الدكتور: سلامات وماتشوفون شر .. 


خالد وبوفارس: الله يسلمك ..


راح الدكتور والحريم راحوا صوب الريايل ..


ام فارس: خالد يبه ابغي اشوف بنتي ..


خالد: ان شاءالله عمتي .. 


فاطمه: وانا بعد ابي اشوف اختي ..


خالد: يلا يبه ..


الحريم راحوا مع خالد صوب غرفة مريم .. تطمنوا عليها ورجعوا عند الشباب .. 


ام فارس: انا بقعد عند بنتي .. انت توكل يا محمد .. 


خالد: لا عمتي .. انا بتم هني .. انتواما قصرتوا .. روحوا ارتاحوا ..


بوفارس: عدل كلامه يا مزنه ..


ام فارس: اللي تشوفه ..


فارس: فطيم يلا ..


ام فارس اول ما سمعت صوت فارس التفت عليه وكان الشوق باين عليها .. فارس ما نتبه لنظرات امه .. 


فاطمه: زين فارس يلا نروح ..


بومحمد: يلا يا منيره .. 


فارس: خالد بوصل فطيم وبرجع لكم ..


خالد: ان شاءالله .. التفت خالد على فاطمه .. فطيم بكره ابيج تروحين الشقه وتاخذين اغراض حق مريم ..


فاطمه: ان شاءالله .. 


خالد مد يده بالمفتاح: هاي مفتاح البيت ..


فاطمه: ولا يهمك ..


خالد: جزاج الله خير ..


كانت الساعه 4 لما بوفارس وام فارس وام محمد وبومحمد وفارس وفاطمه غادروا المستشفى .. خالد ومحمد تموا فالمستشفى .. فارس وصل فاطمه البيت ورجع لهم المستشفى .. فارس مر وخذ للشباب كرك .. 


فارس: ها شو اخباركم ؟


خالد: الحمدلله .. والله زين سويت يا فارس ..


محمد: خل الواحد يبل ريقه شوي ..


خالد: جزاك الله خير ..


فارس: بالعافيه ..



تموا الشباب قاعدين بصمت يشربون الكرك .. راحوا يصلون الفجر محمد وفارس رجعوا الاستراحه .. اما خالد راح الغرفه عند مريم .. وتم سهران عند راسها .. على الساعه 6 ونص مريم فتحت عيونها بتعب .. كانت تنادي خالد .. 


مريم بتعب: خالد .. 


خالد قرب منها: حياتي انتي لا تتكلمين حبيبتي ..حط يده على شفتها الناشفه ..


مريم: ابي ماي ..


خالد: من عيوني فديت قلبج .. 


حط ماي في الكوب .. وسقاها شوي شوي .. مريم بعدت يد خالد لما شبعت .. مسكت يد خالد وصاحت ..


مريم: خالد ..


خالد بحنان: انا عندج حبيبتي .. 


مريم: جسمي يعورني .. 


خالد: سمالله عليج .. فيني ولا فيج .. مسح دموعها ..


مريم: آآه خالد والله جسمي يعورني .. 


خالد: ارتاحي حبيبتي ولا تتكلمين .. لا تعبين نفسج ..


مريم بخوف: خالد لا تروح وتخليني .. 


خالد باس يدها: انا هني حبيبتي .. ما راح اتركج .. انتي ارتاحي واوعدج اكون جنبج ..


مريم: ان شاءالله ..


غمضت عيونها بتعب وهي ماسكه يد خالد .. 


خالد كان يفكر وهو يتأمل ملامح مريم ..


خالد " ليكون طلعت لها هالجنيه .. لا حول ولاقوة الا بالله .. يارب تترك مريم .. الله يحفظ مريم منها ان شاءالله " 


خالد اتصل بفارس .. 


فارس: هلا ..


خالد: بونايف .. توكل انت واخوي .. ما قصرتوا وبيض الله ويهكم ..


فارس: حاضرين لك الغالي .. شو اخبار مرايم ؟


خالد: قعدت من شوي وكانت تعبانه وايد .. ونامت مره ثانيه ..


فارس: بامراطل عليها قبل ما روح ..


خالد: تعال حياك يبه ..


فارس: تسلم لي .. 


محمد: بتروح تشوف اختك ؟


فارس: اي .. 


محمد: زين انا بانتظرك هني ..


فارس: لاتعال معاي ليش قعد هني بروحك .. 


محمد: ان شاءالله .. 


فارس ومحمد راحوا صوب غرفة مريم .. فارس تطمن على اخته وسلم على خالد وطلع هو و محمد .. طبعا كل واحد منهم راح وحذف نفسه ونام .. الساعه 8 ونص رن جوال فارس وكانت الرنه ( عالي مستواه ) .. فارس من التعب ما قام .. محمد سمع الرنه وفتح عيونه .. التفت على فارس اللي كان غرقان فالنوم .. 


محمد: فروس .. فروووس .. 


فارس بتعب: همممم ..


محمد: تلفونك ..


فارس مد يده وخذ التلفون من على الطاوله .. رد بتعب ..


فارس: هلا ..


مناف: حبيبي .. 


فارس فتح عيونه: قلبه انتي .. 


مناف: حبيبي يلا قوم ..


فارس: ابي انام ..


مناف: حبيبي الساعه 8 ..


فارس: بنام شوي حياتي .. 


مناف بدلع: زين كيفك ..


فارس صحصح: خلاص خلاص قعدت .. 


مناف: متى نمت امس ؟


فارس يتثاوب: آآآه .. نمت الصبح ..


مناف: الساعه كم ؟


فارس: الساعه 7 تقريبا .. 


مناف: فديت قلبك حبيبي .. بس شهاللي مسهرك ؟


فارس: بعدين بقولج .. خليني اقوم اخذ لي شور يصحصحني اول ..


مناف برقه: حبيبي نام ..


فارس: لا بقوم عندي شغل ..


مناف: اي شغل ؟


فارس: يا قلبه اول باتسبح وبرجع اتصلج وبقولج كل شي ..


مناف بدلع: زين حبيبي .. 


فارس ابتسم: اموت في دلع زوجتي حبيبتي ..


مناف بخجل: فديت قلبك يا فارس .. زين اسوي لك سندويش تمر تاخذه ؟


فارس: ايه عليج بس .. زين جهزيه وبمر اتريق عندج .. 
مناف: ان شاءالله .. 


فارس: وبعد ابي نسكافيه من ايدينج الحلوات .. 


مناف: من عيوني حبيبي ..


فارس: ولا تنسين تنفخين فالنسكافيه .. عشان يبرد شوي ..


مناف انحرجت: زين حبيبي .. 


فارس مبتسم: يلا بقوم اخذ لي شور وجايج ..


مناف: الله يحفظك حبيبي.. 


سكر فارس من مناف وقام بتعب .. راح ياخذ له شور .. محمد سمع المكالمه وكان فرحان لفرحة فارس ..


محمد " الله يوفقك يا فارس " .. 


مناف دخلت المطبخ وجهزت لفارس الريوق .. دخلت عليها امها ..


ام مناف: فديت بنتي اللي تسنع ريوق ريلها ..


مناف منحرجه: هلا يمه ..


ام مناف: ريلج جاي ؟


مناف: اي ..


ام مناف: متى ؟


مناف: بعد شوي .. 


ام مناف: زين يمه انا بروح بيت ام خالد ولدها تعبان وبمر اسلم عليها ..


مناف: زين يمه .. 


ام مناف لبست عبايتها وطلعت من البيت .. فارس اتصل بمناف ..


فارس: حياته ..


مناف: هلا حبيبي .. 


فارس: انا عند باب بيتكم ..


مناف: زين الحين باجيك ..


راحت صوب الباب ولقت فارس بالسياره .. اول ما شافها نزل من السياره وراح صوبها .. 


فارس مبتسم: فديت هالنور من ويهج الحلو ..


مناف منزله راسها: هلا فديتك .. تفضل ..


فارس عضت شفته: اموت فيها يا ناس ..


دخل الحوش وكان يطالع مناف من فوق لي تحت .. 


فارس: وين عمتي ؟


مناف: راحت بيت جيرانا ..


فارس: حليلها .. وانتي ليش ما رحتي الجامعه ؟


مناف: الدكتور معتذر ومبلغنا من اسبوع .. 


فارس: يعني اليوم ما عندج الا محاضره وحده بس ؟


مناف: لا عندي .. بس مب حاضرتهم .. 


فارس: ليش ؟


مناف: هالكورس ما غبت ولامره .. عادي الا محاضره وحده بفوت من كل ماده ..


فارس قرب منها: فديت زوجتي المقلوعه ..


مناف وفارس: هههه ..


فارس: الله على ريحة الاكل .. 


مناف: زين تعال اقعد ..


فارس: من عيوني يا عيوني انتي .. 


مناف " فديته والله " .. 


دخل فارس الصاله وقعد .. مناف راحت تجيب الريوق .. دخلت وهي شايله الصينيه .. فارس قام وشلها عنها .. 


قعدت مناف مجابله فارس وتجهز له السفره .. فارس كان مبسوط وهو يراقبها .. 


فارس: يعطيج العافيه حبيبتي ..


مناف مبتسمه: الله يعافيك .. 


فارس: تعالي قعدي جنبي .. 


مناف: ان شاءالله ..


تم فارس ياكل بهدوء ومناف تراقبه بوناسه .. بعد ما خلص السندويش طالع مناف وابتسم .. مناف قربت له النسكافيه 
فارس: تسلمين يا قلبه ..
مناف: بالعافيه حبيبي ..
فارس وهو يشرب النسكافيه: ما قصرتي حبيبتي .. يعني كل يوم بتتفننين لي ؟؟
مناف مبتسمه: ان شاءالله ولا يهمك .. اذا ما تفننت لم يا فارس بتفنن حق من ؟
فارس حطالكوب على الارض وحضن مناف بقوه .. مناف انحرجت وبعدت عنه شوي ..
فارس: ليش تستحين يا قلبه؟
مناف منزله راسها ومبتسمه: اجيب لك ماي ؟
فارس رفع راسها: حبيبتي .. الحين انا جدام الله والناس متزوجين .. 
مناف: ادري ..
فارس: ليش تستحين عيل .. خلج عاديه معاي ..
مناف: ان شاءالله ..
فارس ابتسم: زين حياته ابي اغسل ..
مناف: تعال معاي ..
فارس: انا وراج وراج ..
مناف وفارس: ههههه .. 
طلعوا من الصاله رايحين المطبخ .. فارس غسل يده ومناف راحت تشل السفره من الصاله .. دخلت المطبخ ولقت فارس قاعد على الكرسي ينتظرها .. طالعته مناف وهي مبتسمه .. راحت صوب المغسله وبدت تغسل الصحون .. فارس كان يراقبها مبتسم .. قام من مكانه وراح صوبها ..
مناف: شفيك ؟
فارس: بساعدج ..
مناف: ههههه .. لا اقعد الحين بخلص ..
فارس خذ الكوب وغسله: عادي .. بكره لي رحنا بيتنا الصغير لازم بساعدج ..
مناف مبتسمه: لا انا علي شغل البيت وانت ارتاح .. 
فارس: فديت عمرج يا اغلى الغاليات ..
مناف خذت الكوب من يده: زين ارجع مكانك وخلني اخلص شغلي ..
فارس: لا يبه ارتاحي انتي .. اخاف على اظافرج ..
مناف: ههههه .. 
فارس نفض يده في ويه مناف .. وقطرات الماي راحت على ويها .. مناف غمضت عيونها ..
مناف: فاااااارس ..
فارس حضنها: فديت فارس طالعه من حلجج الحلو ..
مناف انحرجت: فارس وخر فديتك اخاف امس تدخل علينا ..
فارس عض شفته: اموت فيج يا مناف ..
مناف راحت صوب الباب: زين تعال خل نروح الصاله ..
فارس: خاطري اشوف غرفتج ..
مناف ابتسمت: زين تعال ..
راح وراها صوب غرفتها .. فتحت الباب وفارس حط يده على الباب وتم يطالع غرفتها ..
فارس: يعني تكلميني وانتي على هالسرير الصغير .. 
مناف نزلت راسها: اي ..
فارس قرب منها: ليش زعلانه حياتي ..
مناف ابتسمت: مو زعلانه .. 
فارس: الا فيج شي .. زعلتي عشان قلت عن سريرج صغير ؟
مناف: لا حبيبي .. 
فارس مسكها من كتوفها: ليش زعلتي ؟
مناف تنهدت: على حياة ابوي كنت انام على سرير مريح ..
فارس ضغط على كتفها: وبأذن الله معاي بتنامين على سرير مريح وانتي متطمنه .. مناف دام انتي معاي لا تحاتين شي .. انا بوفر لج حياة طيبه .. انتي غاليه يا مناف .. صدقيني محد وصل بقلبي غلاج .. ومحد بيوصل بعد ..
مناف كانت تسمع كلام فارس وهي طايره من الوناسه وكانت متفائله بحياتها مع فارس .. اما فارس فشاف الفرحه بعيون مناف .. 
فارس طالع ساعته: زين حياتي .. انا بامشي عشان اروح الشركه اخلص شغلي ..
مناف: زين حبيبي ..
فارس: عطيني يدج ..
مناف مدت يدها ومشت جنب فارس .. وصلته لين باب الحوش .. وعند الباب تذكر فارس ان يقول لمناف عن مريم اخته ..
فارس: نسيت اقولج ..
مناف: شنو ؟ 
فارس بحزن: امس فالليل مريم اختي تعبت علينا وركضنا فيها المستشفى ..
مناف بخوف: مسكينه .. شفيها ؟
فارس: فقدت الجنين ..
مناف خنقتها العبره: مسكينه ما تستاهل .. عساها ما تألمت وايد ؟
فارسك والله على كلام ريلها يقول انها كانت تصرخ من شدة الالم ..
مناف بلعت ريقها بصعوبه: فديت قلبها .. فارس نقدر نشوفها ؟
فارس: اي اكيد .. 
مناف: الله يخليك مرني اليوم ابي امر عليها ..
فارس: عيوني لج حياتي ..
مناف: ما تشوفون شر حبيبي .. ومريم ما تستاهل فديتها ..
فارس: الشر ما يجيج .. 
مناف رتبت غترت فارس ونفضت ثوبه .. فارس كان يطالعها ومبتسم ..
مناف: يلا حبيبي .. روح كمل شغلك الله يوفقك .. 
فارس: الله لا يحرمني منج يا مناف ..
مناف: حبيبي انته .. طمني عليك اول ما توصل ..
فارس: ان شاءالله .. 
فارس مسك يدها وضغط عليها بقوه .. مناف ضغطت على يده وابتسمت له .. طلع فارس من بيت مناف متجه للشركه يخلص شغله .. مناف افتقدت فارس اول ما طلع من عندها .. دخلت غرفتها واتصلت حق فاطمه عشان تطمن على مريم .. وايد تأثرت باللي صار لمريم .. ومناف ماتدري عن سالفة الجنيه اللي طلعت لخالد والحين تطلع لمريم وخالد مع بعض .. 
الساعه 4 العصر الكل تجمع فالغرفه عند مريم اللي زعلت لما عرفت انها فقدت اللي في بطنها .. ام فارس كانت وايد حزينه .. مريم كانت وايد زعلانه بس وسطهم نست همها شوي .. وخالد كان خايف على مريم وصابر .. 
هيا: ما تشوفين شر حبيبتي ..
مريم نزله راسها: الشر ما يجيج عميمه ..
هيا: معوضه ان شاءالله ..
ام فارس: الله يعوضج يا بنتي .. بس لا تحملين الحين خل يتراح جسمج اول ..
مريم: ان شاءالله ..
فاطمه قربت من اختها: فديت الغاليه مرايم .. كلمتني مناف اليوم ..
مريم مبتسمه: والله .. حليلها فديتها ..
فاطمه: فارس قالها عنج .. و اتصلت لي الصبح تسأل عنج ..
مريم: فديتها هالبنت .. والله تنحب ..
فاطمه: كلمني فارس اليوم الظهر وقالي مناف بتجي تزورج ان شاءالله .. 
مريم مبتسمه: فيها الخير .. 
...............



بيت بومحمد وهيا طلعوا على الساعه 6 ونص بعد ما تطمنوا على مريم .. تمت فاطمه وايمان وام فارس فالغرفه مع مريم .. مريم كانت مبسوطه بلمة الاهل حولها .. على الساعه 7 انفتح باب الغرفه .. دخل فارس مبتسم .. طاحت عينه على امه .. دخلت مناف وراه وهي تنزل الغشوه عن ويها .. فاطمه ومريم كانوا متوترين بالمواجه اللي بتصير بين مناف وامهم .. ام فارس صدت الصوب الثاني وبدت تتنرفز ..
فارس: السلام عليكم ..
الكل: عليكم السلام ..
مناف كانت منحرجه اول ما شافت ام فارس .. سلمت بهدوء وهي داخله .. فاطمه وايمان استقبلوها بالاحضان وبفرح .. ام فارس كانت متعجبه من استقبال بناتها لزوجة فارس اللي للحين ما تعرفت عليها .. 
فاطمه: هلا وغلا ..؟
مناف: هلا حبيبتي 
فاطمه: شلونج حبيبتي ..
مناف: طيبه .. اخبارج ؟
فاطمه: طيبه ..
ايمان: شلونج يا قمر ؟
مناف: الحمدلله فديت قلبج ..
ايمان: تعالي سلمي على امي ..
فارس تم يطالع ايمان وكان خايف على مناف .. فاطمه ومريم توتروا وكانوا يترقبون اللقاء بخوف .. مناف راحت صوب ام فارس وهي منزله راسها ومتوتره .. ايمان كانت مبتسمه وتقدم مناف لامها ..
ايمان: يمه هاذي مناف مرت فارس اخوي ..
ام فارس اول ما تلاقت عيونها بعيون مناف حست ان كل الغضب اللي فيها راح .. خذت نفس عميق و قامت من مكانها .. 
مناف: شلونج عمتي ؟
ام فارس: هلا بنتي .. شحالج انتي ؟
مناف: طيبه الحمدلله .. تستاهلين سلامة مريم ؟
ام فارس مبتسمه: الله يسلمج يمه .. الشر ما يجيج ..
الكل استغرب من ردة فعل ام فارس .. واولهم فارس .. مناف طبعا ما كانت خايفه من ام فارس لانها ما كانت تدري باللي صار قبل ما تتزوج فارس .. كانت مستحيه من ام فارس لانها اول مره تشوفها من بعد الملجه .. مناف اتجهت صوب مريم وسلمت عليها .. 
مناف: الحمدلله على السلامه يا مريم .. معوضه حبيبتي ..
مريم والدموع ملت عيونها: الله يسلمج حبيبتي .. والشر ما يجيج ان شاءالله ..
مناف: والله خفت عليج لما قالي فارس انج تألمتي وايد ..
مريم تنهدت: آآه .. والله تألمت وايد يا مناف .. لدرجة اني فقدت الوعي وانا فالسياره ..
مناف برقه: الف الحمدلله على سلامتج حبيبتي ..
مريم: تسلمين يا حبيبتي ..
ام فارس: ايمان قومي صبي شاي لمرت اخوج ..
ايمان مبتسمه: ان شاءالله .. 
فارس وفاطمه كانوا يطالعون بعض ومستغربين .. 
ام فارس: مناف يمه امج ما جات ؟
مناف التفت على ام فارس وهي مبتسمه: امي قاعده مع اخواني .. ماقدرت تجي ..
ام فارس: ما تشوف شر .. قولي لها انا ابي امرها هالاسبوع ..
مناف: حياج الله اي وقت .. ببلغها ان شاءالله ..
ام فارس: الله يحيج ..
فارس رن جواله وكان محمد ولد عمه اللي متصله .. شاف التلفون ورد وهو طالع من الغرفه .. الحريم فالغرفه كانوا ياخذون اخبار بعض .. وام فارس كانت مبسوطه على مناف .. فارس كلم محمد وقاله اللي صار ..
محمد: من صجك فروس ؟
فارس: ليكون انا حلمان .. حمود مو صدق اللي صار .. تدري لما شفت ايمان تقدم مناف لامي خفت عليها . وكنت بسحب ايمان من شعرها وبصفقها .. بس اللي وقفني ردة فعل امي لما سلمت عليها مناف .. كانت مبسوطه وسلمت عليها ..



محمد: سبحان الله .. تدري زوجتك فيها بركه .. نيتها صافيه ..
فارس: بس ما قدرت اسلم على امي انا ..
محمد عقد حواجيه: ليش ؟
فارس: كنت ابي اسلم عليها بس من بعد اللي شفته .. وقفت مكاني مذهول .. وانا وفطيم نطالع بعض مستغربين .. 
محمد: امك طيبه يا فروس ..
فارس: قالتها مريم اختي بس ما كنت مقتنع ..
محمد: بشو ما قتنعت ؟
فارس: ما قتنعت ان امي ممكن تحب مناف في يوم من الايام .. انت شفت شلون جنت يوم آخر موقف بيني وبينها
محمد: اتذكر .. بس صدقني امك بتحب زوجتك والامور بترجع مثل ما كانت ..
فارس: ان شاءالله .. 
محمد: ان شاءالله ..
فارس: بس استغربت لما قالت لمناف انها تبي تزو عمتي هالاسبوع ..
محمد مبتسم: يه يه يه فروس .. شو هالتطورات .. والله انك تستاهل ..
فارس ضحك: ههههه .. الله يسلمك الغالي .. 
محمد: الا مرت اخوي شو اخبارها ؟
فارس: الحمدلله احسن من الصبح تقول ..
محمد: ليش ؟
فارس: تقول الصبح كان جسمها وايد يعورها وكانت تصيح من الالم ..
محمد: ما تشوف شر بنت عمي والله .. من عندكم ؟
فارس: محد الا مي وخواتي .. وتقول مريم ان هلك طلعوا قبلنا ..
محمد: اها .. تعال بسألك فروس ..
فارس: هلا ..
محمد: تتوقع عميمه هيا يترضى عليك مثل امك ؟
فارس غمض عيونه: بصراحه لا ..
محمد: ليش ؟
فارس: مادري .. بس عندي هالاحساس ..
محمد: الله يوفقك يا فروس .. وتستاهل رضى الوالده عليك وعلى زواجك ..
فارس: الله يسلمك حمودي .. 
محمد: انا جايكم المستشفى ..
فارس: لا تتأخر ..
محمد: ليش ؟ 
فارس: تدري المدام هني ولازم ارجعها البيت ..
محمد: يا حركات انته والمدام ..
محمد وفارس: ههههههه .. 
محمد: انتظرني يا قلبي انا جاي ..
فارس: انتظرك يا بعد كلي ..
سكر فارس من وراح صوب الغرفه الا محمد يناديه ..
محمد بهمس: يا قلبي ..
فارس التفت على محمد مبتسم: حمودي ..
محمد: هههههه ..
فارس: متى وصلت ؟
محمد: اول ما تصلت لك كنت قريب .. حصلت موقف ونزلت ومسيت وجيت وانا اكلمك .. وشفت اخوي العزيز خالد عند محل الورد وسحبته عاي وجينى ..
فارس: حركات يا رجل ..
محمد: لعيونك هالحركات ..
محمد وفارس: ههههه .. 
محمد: سو لي درب خل ادخل ..
فارس: ان شاءالله ..
دخل فارس الغرفه وطلب من خواته وزوجته انهم يتغطون لان محمد بيدخل يسلم .. طلع عند محمد وخالد ودخلهم الغرفه ..
محمد وخالد: السلام عليكم ..
الكل: عليكم السلام ..
مناف كانت منحرجه من وجود محمد وخالد .. فكانت منزله راسها و واقفه ورا فاطمه .. فارس راح صوبها وهمس في اذنها ..
فارس: فديت مرتي حبيبتي ..
مناف انحرجت و ويها صار احمر .. مريم لاحظت عليهم .. ابتسمت وصدت صوب خالد .. محمد سلم على ام فارس اللي استقبلته بفرح ..
محمد: شلونج مرت عمي ؟
ام فارس: هلا وغلا بونايف .. شلونك ابوي ؟
محمد: طيب الله يسلمج .. تستاهلين سلامة مريم ..
ام فارس: الله يسلمك .. شو اخبار عيالك ؟
محمد: طيبين .. اول امس شفتهم ..
ام فارس: الله يصلحك يا يبه .. ليش ما تردها ؟
محمد: وليش اردها ؟
ام فارس: يبه لو شو ما كان بينكم .. بتظل ساره ام عيالك .. وانت تدري انت عيالك يحتاجونها ..
محمد خذ نفس: ربج كريم .. 
الكلام اللي دار بين ام فارس ومحمد محد انتبه له .. لان الكل كان مشغول ويسولف مع الثاني .. خالد كان قاعد جنب مريم ويتطمن عليها .. فاطمه كانت تسولف مع مناف وايمان .. وفارس كان يراقب امه يتفكر فيها .. 
فارس: يلا مناف بنمشي .. التفت على مريم .. يلا يا جماعه احنا بنمشي ..
مريم: اقعد فارس ..
فارس: فديت قلبج انتي .. بنمرج وقت ثاني ان شاءالله ..
مريم ابتسمت له: تسلم فديت قلبك .. 
مناف سلمت على مريم وايمان وفاطمه .. وآخر شي سلمت على ام فارس .. فارس وقف جدام امه وباس راسها .. ام فارس حضنته بقوه وباسته على خده ..
ام فارس بهمس: الف مبروك يا فارس ..
فارس مبتسم: راضيه علي يمه ؟
ام فارس: طول عمري ..
فارس: الله لا يحرمني رضاج ..
ام فارس: توكل يبه وتحمل بنفسك .. وحط بنت الناس بعيونك ..
فارس مبتسم: ان شاءالله .. 
طلع فارس ومناف وراه .. اول ما طلعوا من الغرفه فارس مسك يدها ومشى جنبها .. مناف كانت حاسه بالاحراج والوناسه بنفس الوقت .. ركبوا السياره وفارس كان يسوق بهدوء .. 
فارس: يا قلبه ..
مناف: هلا .. 
فارس: اتصلي بأمج وقولي لها انج معاي .. وبنروح نتعشى ..
مناف: ان شاءالله ..
اتصلت مناف وبلغت امها انها بتتعشى مع فارس .. اتجهوا صوب احد المطاعم الهاديه .. نزلوا ودخلوا المطعم .. خذوا لهم طاوله في زاويه .. فارس قعد جنب مناف .. مناف كانت طايره من الوناسه ..
مناف " فديتك يا فارس .. والله ما بغيت من هالدنيا الا قربك .. والحمدلله الحين احنا مع بعض وبالحلال ولا خايفين من الناس .. الله لا يحرمني منك يا فارس " 
فارس حط يده ورا ظهر مناف والتفت عليها مبتسم .. 
فارس: شو اللي تفكرين فيه يا قلبه ؟
مناف مبتسمه: افكر فيك حبيبي ..
فارس: فديت اللي تفكر فيني .. بس ما قلت لي في شو فكرتي فيني ؟
مناف: انا وايد مستانسه يا فارس ان احنا مع بعض .. خفت ان قربك مني يكون حلم مالقدر اوصل له ..
فارس: فديت روحج يا مناف .. انتي تدرين اني مستحيل اعيش من دونج .. 
مناف: يعني لهالدرجه تحبني يا فارس ؟
فارس: لو فتحتي قلبي بتنصدمين بحبي لج .. 
مناف: فديت حبك يا فارس .. بس ممكن اسألك سؤال ؟
فارس ابتسم: اعرف سؤالج تبي تعرفين ليش حبيتج ؟
مناف منزله راسها: اي ..
فارس مسك يدها: مناف انا حبيت فيج طيبتج .. هدوئج .. عقلج .. قناعتج .. وبصراحه ذبحني جمالج يا مناف .. لاتقولين طمعان فيج .. ولو طمعت ترا يحق لي .. لاني مثلج ما شفت يا مناف .. كلج على بعض تنحبين ..
مناف ضغطت على يد فارس: فديت روحك .. تدري اني كنت احاول اني ماحبك بس ماقدرت ..
فارس: ههههه .. ليش ؟
مناف: خفت من مستقبل مجهول ..
فارس: يا بعد عمري يا مناف ..
فارس اول ما شاف الجرسون جاي صوبهم .. ترك يد مناف واعتدل في قعدته .. 
فارس: طالعيني ولا تصدين صوبه ..
مناف: ان شاءالله ..
نزلت راسها وتمت اطالع صدر فارس .. فارس طلب له ولها وبعد ما راح الجرسون رفع راسها بيده ..

فارس: حبيبتي انا اغار عليج ومابي حد يشوفج ..
مناف مبتسمه: فديت روحك .. يعني تبيني اتغطى على طول ؟
فارس: على راحتج يا قلبه .. بس اذا مكان في شباب اعتقد انتي تعرفين شو تسوين ..
مناف: ان شاءالله ولا يهمك ..
فارس: فديت مرتي الغاليه ..
وصل الطلب وتموا ياكلون بهدوء .. طبعا فارس ما يحب يتكلم عند الاكل .. مناف لاحظت هالشي وحطته في بالها .. من بعد العشى الهادي .. طلعوا من المطعم متجهين لبيت مناف .. اول ما وصلوا تموا فالسياره يسولفون قبل ما تنزل مناف ..
فارس ماسك يدها: تذكرين لقائتنا الحلوه هني ..
مناف مبتسمه: وشلون انسى .. وخصوصا اللي طلع لنا ذيك الليله ..
فارس: اعتقد انه واحد من عيال فريجكم .. وشكله مو كبير .. 
مناف: ماعرف حد في هالفريج .. 
فارس: خفت عليج ذيك الليله .. مادري من وين طلع لنا ..
مناف: فديت قلبك يا فارس .. 
فارس رفع يد مناف وباسها .. مناف طالعته بخجل وابتسمت .. 
مناف: زين لازم انزل الحين يا فارس ..
فارس: زين يا قلبه ..
نزلت مناف وفارس نزل معاها .. راح صوب بابها ومسك يدها عشان تنزل .. نزلت وهي اطلع عيونه بفرح .. وصلها عند باب البيت .. دخلت وسكر الباب وراها .. بعد ما تطمن عليها ركب الساره وراح بيته .. 
في نفس الوقت ايمان وفاطمه كانوا يقولون لابوهم عن موقف امهم مع مناف .. بوفارس كان متعجب من اللي سمعه من بناته ..
بوفارس: متأكدين ؟
ايكان بوناسه: اي بابا .. لو تشوف امي اول ما شافتها .. بتقول ان هي اللي اختارتها لفارس ..
فاطمه: عدل كلام ايمان يبه .. 
بوفارس: سبحان اللي يغير ولا يتغير .. والله هالبنت فيها بركه على اخوكم ..
فاطمه: الله يوفقها مع فارس ..
ايمان: الله يسعدهم ..
دحلت ام فارس عليهم وهي مبتسمه ..
بوفارس: صج اللي صار اليوم ؟
ام فارس قعدت جنبه: والله هالبنت بغيتها لفارس من شفتها في عرس فطيم ..
بوفارس: الله يصلحج .. هاذي البنت و جات لي عندج ..
ام فارس: يلا بناتي روحوا غرفكم ابي اكلم ابوكم ..
ايمان وفاطمه: ان شاءالله ..
طلعوا البنات وهم يضحكون ..
فاطمه: حركات بوفارس وام فارس ..
ايمان: هههههه .. 
بوفارس: ليش كابرتي من البدايه ؟
ام فارس: بس ولدك كلمها فالتلفون ؟
بوفارس: وخير يعني ؟
ام فارس: يا محمد وين قاعدين احنا .. سيه عيب هالكلام .. احنا ناس محافظين ..
بوفارس: كلامج على عيني وراسي .. بس الولد حبها والحب مب حرام .. و يوم قرر انه يدخل من الباب وقفتوا في طريقه .. خليتونا ننقسم قسمين ..
ام فارس عقدت حواجبها: شلون ننقسم قسمين ؟
بوفارس: هيا اختي قطعت قلبي عليه .. كم مره قاطه عليه كلام كسرت بخاطر ولدي .. 
ام فارس باستغراب: هيا ؟؟
بوفارس: اي هيا .. وتقول مب مستوانا ويكلمها ومن هالكلام اللي ماله معنى ..
ام فارس منزله راسها: والله مادري شو اللي كنت افكر فيه يوم انا قلت كلامي .. اعوذ بالله من الشيطان .. ليتني ماجرحت ولدي وكسرت فرحته .. آه لو بس اقدر ارجع الزمن شوي ورا .. 
بوفارس: الحين اللي صار صار .. والولد خذ البنت .. وهو يتحمل نتيجة قراره ..
ام فارس: بس انا بزور ام فيصل .. عمة ولدي ولازم اتعرف عليها ..
بوفارس: بارك الله فيج ..
ام فارس: خل اقوم اجهز ثياب الجسمي وايمان حق المدرسه .. 
طلعت ام فارس من الغرفه وبوفارس كان يفكر في ام فارس وتغيرها المفاجئ .. 
بوفارس " مزنه ناويه على فارس و زوجته .. يعني لما سلمت على زوجته ليش ما كلمت فارس .. وبس سلمت على مناف .. وليش تبي تروح تشوف ام فيصل .. عمة ولدها على قولتها .. الله يستر منها " ..
فارس كان مستلقي على الكرسي فالصاله ويفكر بنفس الشي اللي ابوه يفكر فيه .. كان وايد خايف على مناف ويحاتيها .. 
فارس " امي مب هينه .. تغيرها المفاجئ وراه مصيبه .. الا طوفان مصايب .. الله يستر " .. 
فارس ماقدر ينام من كثر التفكير .. على الساعه 1 بالليل اتصل في محمد ولد عمه .. محمد كان يتابع التلفزيون .. شاف اتصال فارس ورد على طول ..
محمد: هلا فروس ..
فارس: حمود ماقدرت انام ..
محمد: شو فيك ؟
فارس: انا مستغربمن تغير امي المفاجئ ..
محمد سكت فتره وبعدين تكلم ..
محمد: فروس اقولك شي ..
فارس بتوتر: قول ..
محمد: انت من قلت ليي السالفه وانا مب مرتاح ..
فارس: الله يستر من امي ..
محمد: لا تخليها تروح بيت عمتك .. انا حاس ان امك وراها شي .. 
فارس: عدل كلامك حمودي .. انا خايف من امي والله .. 
محمد: اسمحلي على هالكلام فروس .. مالي حق اقول عن امك هالشي .. بس ترا حركتها غريبه .. مره وحده تسلم على زوجتك وتقولها ابي اشوف امج هالاسبوع .. 
فارس: حمود والله خايف .. 
محمد: انت ادعي ان الله يصلح امك .. وان شاءالله ما بيستوي شي ..
فارس: ان شاءالله ..
فارس تم فتره ساكت ..
فارس: حمودي .. وين بتروح بكره ؟
محمد: بمر على سلمان وبنروح نشوف له بيت ..
فارس: ليش ؟
محمد: يبي يطلع بيت بروحه ..
فارس عقد حواجبه: يطلع بيت بروحه ؟ هو مب مرتاح مع يوسف ؟
محمد: والله مادري عنه .. بس كلمني امس وقالي خل نروح نشوف بيوت او شقق ..
فارس: شوف له الشقق اللي حولي ..
محمد: اي بجيبه يشوف شقتك .. وبعدين هو يقرر ..
فارس: اها .. 
محمد: شو تسوي ؟ 
فارس: احاول انام ..
محمد: تقوم نطلع ؟
فارس: هممممم .. مادري والله ..
محمد: يلا بمرك وبنروح نشرب شاي ولا عصير .. 
فارس: انتظرك طال عمرك ..
محمد: سلام يا قلبي ..
فارس: سلام يا حبي ..
سكورا من بعض ومحمد طلع على طول مراح صوب بيت فارس .. وصل محمد عند بيت فارس .. طلع له فارس وراحوا يتمشون فالشوارع ويسولفون .. 
خالد كان قاعد عند مريم الحزينه ..
خالد ماسك يدها: حبيبتي ..
مريم منزله راسها: هلا حبيبي ..
خالد: شو فيج ؟
مريم وعيونها امتلت بالدموع: خالد انا شفتها ..
خالد غمض عيونه: آآه يا مريم .. انا كنت حاس ..
مريم: خالد انا خايفه .. وين مانروح ورنا .. ليش ليش ؟؟
غطت ويها بيدينها وتمت تصيح .. خالد قرب منها وحضنها بحنان ..
خالد: تصبري يا مريم .. 
مريم: عشانك انا متصبره .. خالد شفتها على هيئة بنت صغيره .. تناديني ماما .. بس صوتها كان غريب .. صوت وحده كبيره .. حضنتني وبعدين شفت الدم في ملابسها .. ومدت لي ايدينها توريني الدم .. وبعدها انا صرخت من الالم .. لي متى يا خالد ..؟؟ 
خالد حاضن مريم: ان شاءالله بتطلع من حياتنا .. مريم انتي انسانه مؤمنه .. وهاذي امتحان ..
مريم خذت نفس عميق: الحمدلله على كل حال .. والله بدونك ما شو كنت بسوي ..
خالد: اهم شي لا تزعلين نفسج .. عيشي حياتج ولا كأنها موجوده ..
مريم مبتسمه: ان شاءالله يا خالد .. بس خالد الله يخليك لاتخليني بروحي .. ابيك حولي ومعاي على طول ..
خالد: بتم معاج لين آخر نفس فيني ..
مريم: الله يخليك لي يا خالد .. 
خالد: ولا يحرمني منج يا مريم الغاليه ..
مريم: شكلنا بنتعود عليها بحياتنا ..
خالد ابتسم: شو رايج نسوي لها ignore ..
مريم وخالد: ههههه ..
مريم مبتسمه: ماقدر اضحك وايد .. بطني يعورني ..
خالد: سمالله على بطنج حبيبتي .. 
خالد تم مع مريم اللي حست بالامان والطمأنينه حوله .. 

مرت الايام وفارس ومناف عايشين احلى ايام الحب والغرام .. وفرحتهم ما تنوصف بعد ما ارتبطوا ببعض .. فاطمه ويوسف عصافير الحب .. عايشين حياة حب واستقرار .. مريم وخالد وترقب لمستقبل مجهول .. الجوهره وابراهيم ولولوالصغيره اللي ضافت البهجه في حياتهم .. هنادي واقتراب موعد ولادتها .. وحب نواف لها .. ايمان وتغيرها للاحسن ناحية فارس وحبها لمناف زوجة فارس .. الريم واقتناعها بان هي اوهمت نفسها بحب فارس .. عبدالعزيز وجده وحياتهم وسوالف المواعد والمقالب .. هيا وغضبها على زواج فارس من مناف .. الجده وفرحتها بزواج فارس وحبها لمناف وتوصياتها لفارس على مناف .. بوفارس وخوفه من ام فارس بخصوص مناف وامها .. سلطان واحمد وجاسم و حياتهم البريئه البعيده عن مشاكل الكبار .. فهد الطفل الغير ناطق .. اسماء وريما وصداقة طفوله ما تنتهي .. سلمان وهموم قلبه وحياته اللي طغت عليه .. ام محمد وشخصيتها الطيبه وحبها لعيالها .. بومحمد وصراعه من اجل فارس ومناف و وقفته مع اخوه .. فاضل يستعد حاليا للسفر عشان يكمل دراسته برا .. علي وحياته الطبيعيه بعد نركه لحياة الشرب والانحلال اللي عاشها من قبل .. ام مناف وفرحتها بالخطوه اللي قام فيها فارس ناحية مناف .. عبدالله وفيصل وبرأتهم اللي محببه الناس فيهم .. محمد وحياته اللي تداعت اساساتها من بعد طلاقه .. عياله صار ما يشوفهم الا مرتين او 3 مرات بالاسبوع .. ساره والحزن اللي طغى عليها من بعد الطلاق .. ابطالنا سايروا الزمن بمشاكله ومصايبه .. سايروا الزمن بحلاوته وفرحته .. حياتنا مثل الطوفان .. مره يغضب ويرتفع ويخرب الدنيا .. ومره يهدى وتستقر الامور .. واحيانا يغضب طوفان بكشل مفاجئ وغريب .. ولازم علينا نستعد لهطوفان المفاجئ .. ونواجهه بقوه وعزم .. لان لو هالطوفان طغى علينا بنخسر كل مشاعرنا واحلامنا وآمالنا .. وهاذي حياتنا سواء عجبتنا او لا .. لازم نسايرها ونعيش فيها بحلوها ومرها ..
بأختصار .. ابطالنا يواجهون مستقبل مجهول .. كلن شاغله همه واللي يهمه .. وتمر عليهم الايام حلوه بالنسبه للبعض .. و قاسيه للبعض الآخر .. 
ام فارس ركبت السياره مع السايق وطلبت منه ياخذها بيت مناف .. طبعا راحت من غير ما تخبر حد .. وصلت عند البيت وكانت مستغربه من المكان اللي ساكنين فيه .. وقف السايق عند باب البيت .. ام فارس نزلت من السياره وكانت قرفانه من كل شي حولها .. طقت الباب وطلع لها عبدالله مبتسم .. 
عبدالله: نعم ..
ام فارس: امك وين ؟
عبدالله: امي داخل .. تفضلي ..
ام فارس استغربت ذرابة عبدالله .. دخلت وراه وكانت تشوف بيتهم باستغراب ..
ام فارس " شلون عايشين في هالخرابه .. مب من شي هالبنت قصت على ولدي " .. 
عبدالله ركض عند امه وقالها ان في وحده تنتظر برا .. ام مناف حطت شيلتها على راسها وطلعت بسرعه برا .. اول ما شافت ام فارس ما عرفتها .. 
ام مناف: هلا ومرحبا .. تفضلي ..
ام فارس: انتي ام فيضل ؟
ام مناف: اي نعم ..
ام فارس طالعتها ياحتقار: سمعيني انتي وبنتج .. ولدي ابتعدوا عن دربه .. بنتج لحست عقله بكلمتين عشان فلوسه ..
ام مناف بصدمه: شعنه تتكلمين ؟
ام فارس: انتي وبنتج تعرفون عن شو اتكلم .. بنتج كانت تغازل ولدي على التلفون وتتمسكن له عشان يعطيها فلوس .. ترا احنا ناس متربين وانتي ماربيتي بنتج عدل .. ابتعدوا عن ولدي احسن لكم .. والا احنا مب مستوانا ناس مثلكم .. 
ام مناف دارت فيها الدنيا من الكلام اللي سمعته .. حست انها مب قادره تتنفس .. مناف كانت تسمع حشره برا .. طلعت وشافت ام فارس .. التفت عليها ام فارس ..
ام فارس: سمعيني انتي ياللي ما تستحين على ويهج .. ابتعدي عن درب ولدي .. ولا ترا بوريج نجوم الليل في عز القايله .. انتوا ما تستحون على ويهكم ..
مناف تمت واقفه مكانها واطالع ام فارس بخوف .. دموعها سبحت على خدودها الورديه .. 
ام فارس: كلامي واضح ومابي اعيده مره ثانيه ..
عطتهم ظهرها وطلعت من البيت ورافعه راسها بكل غرور وتكبر .. ام مناف التفت على مناف اللي كانت تصيح بصمت .. سحبتها من شعرها وتمت تضربها وتصرخ عليها ..
ام مناف: كنتي تعرفينه .. كنتي تكلمينه بالتلفون .. فضحتينا ياللي ما تستحين .. حسبي الله عليج ان شاءالله ..
مناف بألم: آآآآه يمه .. الله يخليج لا تسوين فيني جي .. 
ام مناف تتنفس بسرعه: انتي .. انتي مب بنتي .. انتي فضحيتيني .. 
تمت ام مناف تصرخ وعبدالله كان واقف يطالعهم ويصيح .. ركض في حضن مناف وكان يحاول يبعد يد امه عنها ..
عبدالله وسط دموعه: لا يمه لا .. حرام تضربين مناف .. 
ام مناف: قوم انت الثاني خل أأدب اللي ما تستحي على ويها ..
مناف: حرام عليج يمه .. حراااااااااااااااام ..
ام مناف: انتي مب بنتي .. انا بريه منج ..
فيصل دخل البيت وهو مستغرب من الصراخ .. راح صوب مصدر الصوت .. وتفاجأ بالمنظر اللي شافه .. ركض صوب امه و سحبها عن مناف ..
فيصل: شفيكم .. شصاير ..
ام مناف: اختك فضحتنا .. اللي ما تستحي على ويها ..
مناف: لاااااا يمه .. لااااا ..
عبدالله تم يصرخ ويصيح من الحزن .. ام مناف طلعت من الغرفه ورضخت الباب وراها .. فيصل تم واقف يطالع مناف اللي كانت تصيح وحاضنه عبدالله .. راح صوبها وحضنها بحنان .. 
فيصل: خلاص مناف حبيبتي .. لا تصيحين ..
عبدالله: ليش امي تضرب مناف .. مناف حبيبتي لا تصيحين ..
مناف كانت تصيح على لمة اخوانها حولها .. واللي ذبحها موقف امها .. ام مناف دخلت غرفتها وكانت تشوف ايدينها اللي ترجف .. 
ام مناف: انا ليش سويت جي في بنتي .. حسبي الله ونعم الوكيل .. قعدت على الارض وتمت تصيح بقهر .. كانت مستغربه موقف ام فارس .. وعرفت ليش ام فارس ما جات تخطب مع الجده وفاطمه .. 
ام مناف: يعني بنتي رخيصه .. آآآه يالقهر .. 
الوضع في بيت مناف كان حزين .. فيصل كان يهدي مناف وعبدالله .. راح وجاب ماي وسقاهم .. مناف كانت قاعده على الارض وحاضنه عبدالله واطالع الارض .. فيصل طلع من الغرفه وراح الحوش .. اتصل بفارس ..
فارس مبتسم: هلا فيصل .. 
فيصل بحزن: فارس ..
فارس بخوف: شو فيك ؟ 
فيصل: تعال البيت الله يخليك ..
فارس بتوتر: فيكم شي يا فيصل ؟
فيصل: تعال وبتعرف .. ماقدر اتكلم ..
فارس: ان شاءالله ..
سكر فارس وهو خايف .. ركب السياره وراح صوب بيت مناف .. طول الدرب كان يفكر وألف فكره واحتمال جاوا على باله .. اول ما وصل شاف فيصل واقف عند باب الحوش والحزن باين فعيونه .. نزل وراح صوبه بسرعه ..
فارس: شو صاير عندكم فيصل ؟ 
فيصل: فارس انا دخلت البيت وشفت امي تضرب مناف اختي .. 
فارس: ها ؟؟ ليش ؟
فيصل: مادري .. لقيت عبود يصيح في حضن مناف .. ومناف كانت تقول لامي يمه حرام عليج ..
فارس تنفس بخوف: زين اختك الحين ؟
فيصل: في غرفتها مع عبود ..
فارس: وامك ؟
فيصل: امي في غرفتها .. ماعرفت شاسوي .. فارس انا خايف ..
فارس حط يده على كتف فيصل: لا تخاف يا فيصل .. روح بلغ امك وقولها اني موجود ..
فيصل: ان شاءالله .. زين تفضل الصاله ..
فارس: بارك الله فيك .. " شو السالفه ؟ شو سر هالدموع والغضب اللي في بيتهم " .. 
فيصل دخل على امه اللي مسحت دموعها اول ما شافته .. 
ام مناف: هلا يمه ؟
فيصل: يمه فرس فالصاله ..
ام مناف بحزن: زين قوله الحين جايه ..
فيصل منزل راسه: ان شاءالله .. 
طلع من الغرفه وراح سوا شاي لفارس .. قدمه له وقعد معاه .. ام مناف دخلت الصاله وكانت عيونها حمره من الصياح .. 
ام مناف: السلام عليكم ..
فيصل وفارس: وعليكم السلام .. 
ام مناف: فيصل يبه خلني بروحي مع نسيبك ..
فيصل: ان شاءالله ..
طلع فيصل من الصاله وترك فارس وامه .. 
فارس: يمه عسى ماشر .. شو فيكم ؟
ام مناف دخلت فالموضوع من دون مقدمات ..
ام مناف: فارس انت كنت تكلم مناف بنتي على التفون ؟
فارس نزل راسه: اي نعم ..
ام مناف: وقلت لاهلك انك تعرفها ؟
فارس: لا ما قلت لهم .. بس انا يوم قلت لهم اني بتزوج وقلت ابغي بنت فلان عرفوا .. 
ام مناف: وانت تشوف اللي سويته صح ؟
فارس: انا صححت غلطتي يوم دخلت من الباب .. وبعدين لو كنتي مفتكره اني اسغليت بنتح قبل لا املج عليها .. اسمحلي اقولج ترا بنتج اخلاقها عاليه .. ولزمتني حدودي معاها .. وانا عندي خوات وادري ان الدنيا دواره .. 
ام مناف ماقدرت ترد على كلام فارس ..
فارس: يمه انا حاط مناف بعيوني .. ولا تفتكرين اني مسترخصها .. بالعكس ترا مناف لها معزه في قلبي وانا سويت المستحيل عشان اخذها بالحلال .. 
ام مناف: فارس يبه اتمنى قرارك ما أثر على موقف اهلك معاك ..
فارس بحيره: شلون ؟ 
ام مناف: يعني اتمنى ان اهلك يكونون راضين على زواجك من بنتي .. ترا انا ما ارضى لبنتي ان غيرها يحسسها انها اقل منهم او انها رخيصه .. ترا الف من يتمناها ..
فارس: بنتج على عيني وراسي .. ومحد بيجرحها دام راسي يشم الهوا .. والله يقدرني واسعدها .. واوفر لها الحياه اللي تستحقها .. 
ام مناف: ان شاءالله .. 
فارس: صاير شي يمه ؟ 
ام مناف بارتباك: لا ولاشي ..
فارس: ليش يقول فيصل انج مديتي ايدج عليها ؟
ام مناف: لا خلاف بيني وبينها بس ..
فارس: زين ابغي اشوفها لو سمحتي ..
ام مناف: ان شاءالله بروح اشوفها ..

طلعت ام مناف وتركت الافكار تودي وتجيب فارس .. كان محتار ومب قادر يفكر .. ام مناف دخلت على مناف اللي كان شكلها يعور القلب وهي حاضنه عبدالله اللي نام بحزن في حضنها .. 


ام مناف: ريلج ينتظرج فالصاله ..
مناف بغضب: مابي اشوفه ..
ام مناف قربت من بنتها: قومي شوفيه .. وحقج علي يا مناف .. 
مناف صاحت بحزن: آآآآه يا يمه .. ليش يستوي فيني جي .. آآآه ..
ام مناف: خلاص يا بنتي قومي مسحي دموعج .. انا ما كنت اقصد ام يدي عليج .. سامحيني فديت قلبج ..
مناف تمت تصيح بحزن .. ام مناف شلت عبدالله من حضنها وحطته على السرير ..
ام مناف: قومي غسلي ويهج ريلي ينتظرج ..
مناف قامت من مكانها من غير ما ترد على امها .. دخلت الحمام وغسلت ويها وطلعت .. مسحت ويها وغيرت ملابسها .. ام مناف كانت حزينه لانها تدري ان تصرفها غلط .. مناف خذت نفس عميق وهي تشوف نفسها فالمرايه .. رتبت شعرها وطلعت من غرفتها .. تركت امها فالغرفه واحت عند فارس .. اول ما دخلت الصاله فارس قام من مكانه وكان يطالعها .. مناف ركضت صوبه وحضنته بقوه وتمت تصيح .. فارس حضنها بقوه وتم يهديها ..
فارس: فديت دموعج يالغاليه انتي .. ليش زعلانه .. لا تعورين قلبي بصياحج يا قلبه ..
مناف تمت تشهقمن الصياح وكانت تحاول تتكلم بس مب قادره من الحزن اللي بقلبها .. فارس خذ الماي ومسح على ويها .. خذت نفس عميق وغمضت عيونها .. تمت حاضنه فارس وتحاول ان تهدي نفسها .. فارس كان خايف عليها .. 
مناف مسكت يد فارس: فارس ..
فارس بحنان: عيونه انتي ..
مناف: ليش ما قلت لي ان امك مب راضيه على زواجنا ؟
فارس وسعت عيونه " انا كنت حاس .. لا حول ولا قوة الا بالله " .. 
فارس: امي جاتكم ؟
مناف: اي ..
فارس: شو صار بالضبط ؟
مناف قالت لفارس موقف امه والكلام اللي قالته .. وكانت تصيح كل تتذكر الموقف ..
مناف: اللي ذبحني يا فارس ان امي مدت يدها علي واستحقرتني لما عرفت اني كنت اعرفك من قبل ..
فارس: انا قلت لامج كل شي .. ومب خايف اقوله للدنيا كلها .. انا دخلت من الباب .. انتي بعيوني يا مناف .. ولا تهتمين لكلام اي شخص .. واللي بيتكلم عليج بقص لسانه .. وبخصوص اللي صار اليوم .. ما عليج ان شاءالله ما بيتكرر .. 
مناف: فارس لا تخليني بروحي .. 
فارس: ما راح اتركج يا مناف .. انتي بعيوني فديت عيونج .. 
مسك ويها بيدينه وابتسم لها .. باسها على جبهتها وحضنها .. مناف دفنت ويها في صدر فارس وحضنته بقوه .. تم فارس مع مناف وهو يغلي من داخله على اللي سوته امه .. أذن المغرب وفارس كان فالصاله مع مناف .. 
فارس ماسك يدها: حبيبتي بروح المسيد مع الشباب وبرجع زين ..
مناف: ان شاءالله حبيبي ..
فارس: نادي لي فيصل وعبود ..
مناف: ان شاءالله .. 
طلعت مناف من الصاله وفارس يراقبها وقلبه متقطع عليها .. فيصل كان قاعد فالحوش عند الطيور .. راحت صوبه مناف ..
مناف: فيصل حبيبي ..
فيصل: هلا ..
مناف: فارس يبيك فالصاله ..
فيصل: مناف انتي زعلانه من امي ؟
مناف نزلت راسها: يقولك فارس يلا عشان تروحون المسيد ..
فيصل بحزن: ان شاءالله .. 
راح فيصل الصاله عند فارس ومناف دخلت وراه .. 
فارس مبتسم: وين عبود ؟
مناف: نايم ..
فارس: زين احنا بنروح المسيد وبنرجع .. عاد سوي لنا شاي مضبوط ..
مناف مبتسمه: ان شاءالله .. 
فارس وفيصل راحوا المسيد .. مناف راحت سوت لهم شاي ودخلت غرفتها تصلي .. بعد ما خلصت دلخت عليها امها .. مناف تجاهلت وجود امها بالغرفه .. ام مناف حز في خاطرها بس ما لامت بنتها ..
ام مناف: مناف ..
مناف بهدوء: نعم ..
ام مناف: انتي زعلانه مني ؟
مناف وقفت مكانها فتره وهي منزله راسها تحت .. عضت شفتها وغمضت عيونها .. خذت نفس عميق وارتمت في احضان امها ..
مناف: تدرين اني ما ازعل منج يمه .. والله مازعل منج ..
ام مناف ماستحملت دموع بنتها .. حضنتها وتمت تصيح معاها .. كل من مناف وامها صاحوا لين هدت نفوسهم ..
ام مناف: مناف ما وصيج على فارس .. تراه شاريج ..
مناف: ادري يمه .. وانا آسفه لاني غلطت من قبل .. 
ام مناف: خلاص يا بنتي اللي فات مان قدر نغير فيه شي .. الولد نيته صافيه ودخل من الباب .. وانتي اللي عليج تسوينه انج تكونين قد دخلته اللي دخلها .. تراها سوا المستحيل عشانج ..
مناف " فديت قلبه والله ": ان شاءالله يمه .. 
دخل فيصل على امه ومناف .. 
فيصل: مناف فارس يبيج ..
مناف: جايه ..
طلع فيصل من الغرفه يركض .. دخل الصاله وهو فرحان ..
فيصل مبتسم: امي ومناف تصالحوا .. يااااااي ..
فارس بوناسه: والله .. زين الحمدلله .. 
فيصل: بروح اقعد عبود ..
فارس: للحين ما قعد من النوم ؟
فارس: لا للحين نايم ..
طلع فيصل من الغرفه وراح صوب غرفة مناف .. 
ام مناف: شعندك ؟
فيصل: بقعد عبود ..
مناف: خله نايم فديته ..
فيصل: اوهووو تمللت بروحي ..
فيصل طب على عبدالله وتم يهزه ..
فيصل: عبود .. عبود يلا قوم ..
عبدالله بتعب: هممممم .. لا مابي ..
فيصل: قوم يلا ابي انظف قفص الطيور ..
عبدالله يحك راسه: زين ..
فيصل: يلا قوم انا بروح البس صروال وفانيله ..
عبدالله قام من السرير وراح ورا فيصل .. دخلوا غرفتهم ولبسوا صراويل وفنايل وركضوا صوب قفص الطيور .. ام مناف كانت تشوف عبدالله وفيصل بوناسه .. راحت صوبهم وتمت تراقبهم وهم ينظفون القفص وكانت تساعدهم اما مناف دخلت الصاله عند فارس اللي كان ينتظر شوفتها بشغف .. دخلت عليه وهي مبتسمه .. فارس لما شاف ابتسامته اللي سحرته حس بالراحه .. 
فارس مبتسم: فديت هالابتسامه من احلى مناف فالعالم .. هاي اذا في مناف غيرج بالعالم اصلا ..
مناف باحراج: فديت روحك يا فارس ..
فارس قرب منها: تعالي قعدي جنبي ..
مناف: اول خل اصب لك الشاي ..
فارسعض شفته التحتيه: انتي شايي وقهوتي وكل فالتي بعد ..
مناف فتنت بعيونها وهي صاده الصوب الثاني .. كانت منحرجه من غزل فارس .. صبت شاي لها وله .. قعدت جنبه وتمت تسولف معاه بفرح و وناسه .. فارس تم عند بيت مناف لين الساعه 8 ونص .. سلم عليها وراح بيتهم .. كان معصب على الحركه اللي سوتها امه .. دخل البيت ولقى خواته واخوانه كلهم متجمعين .. بوفارس وام فارس كانوا موجودين بعد .. دخل فارس مبتسم .. سلم والكل رحب فيه .. التفت على امه وابتسم ..
فارس مبتسم: ترا الحركه اللي سويتيها مب حلوه في حقج يا ام فارس ..
الكل التفت على فارس بإهتمام .. 
.........................


فارس: حبيت ابلغج ان مناف بتم زوجتي والعذال ما راح يفرقون بينا بإذن الله ..
بوفارس عقد حواجبه: عن شو تتكلم ؟
فارس: اسأل ام العيال .. التفت على امه وطالعها بخجل .. والله اللي صار عيب ..
نزل راسه وطلع من البيت بكل هدوء .. 
فاطمه: شو صاير يمه ؟
ام فارس قامت من مكانها ولا ردت على حد .. بوفارس لحقها الغرفه .. العيال قعدوا فالصاله مستغربين من اللغز اللي قاله فارس .. 
بوفارس: شو صاير يا مزنه ؟ ليش فارس دخل وسمعنا كم كلمه وطلع ؟
ام فارس بتوتر: ولا شي ..
بوفارس رفع حاجب: تكلمي يا مزنه ..
ام فارس بعصبيه وتوتر: قلت لك مافي شي ..
بوفارس بحده: تكلمي وقولي شو سويتي ؟
ام فارس انتفضت من صراخ بوفارس .. التفت عليه وهي حاطه يدها على حلجها .. 
بوفارس قرب منها والغضب باين بعيونه .. 
بوفارس: تكلمي يا مزنه ..
ام فارس: هممممم .. انا .. اااانا .. وسكتت .. 
بوفارس: انتي شو هببتي ؟
ام فارس امتلت عيونها بالدموع: انا رحت بيت ام فيصل اليوم ..
بوفارس متكتف: زين ..
ام فارس: قلت لهم كلام ما ينقال .. 
بوفارس ينافخ: اففف .. زين .. 
ام فارس تمت ساكته وهي تراقب بوفارس .. 
بوفارس: شو قلتي ؟ 
ام فارس: طلبت منهم يبتعدون عن فارس .. وقلت لام فيصل ان بنتها كانت تغازل ولدي .. صرخت في بيتهم وتركتهم يطالعوني بخوف ..
بوفارس غمض عيونه ورفع يده فالهوا .. ضرب الطاوله بيده بقوه .. 
بوفارس: عفيه عليج يا مزنه .. بيضتي ويهي جدام الناس .. 
سكت بوفارس وخذ نفس عميق .. غلغل اصابعه في شعره وتكلم بخشونه ..
بوفارس: من اليوم وطالع .. انا بنام في غرفه وانتي بغرفه .. وليكون تنطقين معاي بكلمه .. تراني حذرتج .. و ويهج مابي اشوفه .. 
طلع من الغرفه ورضخ الباب وراه .. ام فارس قعدت على السرير تصيح .. وحست انها تكره مناف وامها اكثر .. وحقدت عليهم .. بوفارس نزل وهو معصب .. ركب سيارته وراح صوب بيت مناف على طول .. كانت الساعه 10 تقريبا .. وام مناف تنام هالوقت .. لما طق الباب عليهم مناف كانت في غرفتها تدرس .. خافت لما سمعت الباب .. راحت غرفة امها وقعدتها من النوم ..
مناف ترجف: يمه .. يمه قومي ..
ام مناف بطلت عيونها بخوف: شفيج يمه ؟
مناف: يمه في حد يطق الباب ..
ام مناف عقدت حواجبها: ها ؟؟ زين جيبي عبايتي بسرعه ..
لبست ام مناف العبايه وطلعت عند الباب .. مناف كانت تمشي ورا امها بخوف .. ام مناف وقفت على جنب ..
ام مناف: من ؟
بوفارس: انا محمد ..
ام مناف " محمد ؟؟"
مناف " عمي شيسوي هني ؟ وش اللي جايبه هالحزه ؟"
بوفارس: انا بوفارس ..
ام مناف فتحت الباب وطاحت عينها بعيون بوفارس .. بوفارس كان يشوف ام مناف كأنه يشوفها اول ما ملج عليها 
بوفارس منزل راسه: السموحه ..
ام مناف: مسموح .. تفضل يا محمد ..
بوفارس: والله انا منقطع ويهي منكم يا ام فيصل ..
ام مناف حطت يدها على الباب: حصل خير ان شاءالله .. 
بوفارس: والله ماعرف كيف صار هالشي .. انا ما كنت ادري عن شي .. 
ام مناف: فارس ما قصر جى البيت وخذ اللي بخاطر البنيه .. 
بوفارس: وين بنتي؟ 
ام مناف التفت على بنتها: مناف تعالي ..
مناف وقفت جنب امها ومنزله راسها ..
بوفارس: السموحه منج يا بنتي .. لا تاخذين على كلام ام فارس .. وانا اوعدج ان من بعد اليوم ما راح تتعرض لج بكلمه ..
مناف: ما صار شي يا عمي .. 
بوفارس: وما عليكم من الكلام اللي قالته .. امسحوها فيني ..
ام مناف: مسموح يا محمد .. 
بوفارس: عزيزه وغاليه يا ام فيصل .. وانتي يا مناف لا تشلين همها .. عليج من ريلج وحياتج ..
مناف بخجل: ان شاءالله عمي .. 
بوفارس نزل راسه وكان منحرج من اللي صار .. تم فتره ساكت ..
بوفارس بهدوء: انا استأذن منكم .. والسموحه على جيتي في هالوقت المتأخر .. بس من دريت بالموضوع وجيت هني اتعذر منكم .. 
ام مناف: جزاك الله خير يا محمد .. طول عمرك اصيل وتعرف السنع ..
بوفارس: بارك الله فيكم .. تصبحون على خير ..
عطاهم ظهره وركب السياره وحرك .. مناف كانت مستغربه من موقف بوفارس .. اما امها فكانت متوقعه هالحركه منه ..
ام مناف: يلا يمه تعالي داخل ..
مناف: ان شاءالله يمه ..
ام مناف: لا تقولين حق ريلج عن اللي صار الحين ..
مناف باستغراب: ليش يمه ؟ 
ام مناف: بس .. ما نبي نكبر الموضوع .. واللي سوته امه كفايه ..
مناف: ان شاءالله يمه .. 
دخلت مناف غرفتها وكانت تفكر في طيبة قلب بوفارس .. اما ام مناف فكانت مستغربه من جمود بوفارس معاها ..
ام مناف " كان يناديني ام فيصل .. ولا حتى نطق باسمي .. آآآآه يا محمد " ..
مناف ما قدرت انها تركز في كتبها من التفكير .. خذت التلفون واتصلت بفارس .. فارس كان قاعد مع محمد ولد عمه يتكلم وهو يصرخ من الموقف اللي صار .. شاف التلفون ..
فارس: لحظه شوي .. هلا حياتي ..
مناف: شلونك حبيبي ؟
فارس تنهد: آآآه .. تمام .. شو مسويه انتي ؟
مناف: شفيك حبيبي ؟ ليش تنافخ ؟ 
فارس: مافيني شي .. ذاكرتي عدل ؟
مناف: يعني ..
فارس: ليش ؟
مناف: مادري احس مالي خاطر ادرس ..
فارس يحك راسه: زين اجيب لج عصير الكوكتيل اللي تحبينه ؟
مناف حطت القلم في حلجها: هممممممم .. لا مابي امشورك عشان عصير ..
فارس مبتسم: كل شي لعيونج يهون يا قلبه ..
قام فارس من عند محمد وراح المطبخ يتكلم فالتلفون .. 
فارس مبتسم: تتغلين علي ؟
مناف ضحكت بدلع: ههههه .. لا ما اتغلى ..
فارس: تغلي ترا يحق لج .. انتي الدلع كله والغلا لج انتي وبس .. 
مناف باحراج: زين انا بروح اكمل دراستي ..
فارس مبتسم: صج والله .. يعني مستحيه ؟
مناف بدلع: عااااد فارس ..
فارس بصوت عالي: امووووت فيها يا ناس ..
مناف: ما تخلي هالحركات عنك يالمينون .. 
فارس بصراخ: خل الدنيا كلها تسمع .. احبج احبج احبـــــــج ..
مناف بثقه: وانا اموت فيك يا فارس .. فديت قلبك ..
فارس: زين يلا عن التغلي والدلع .. الحين بطلع اخذ لج الكوكتيل اللي تحبينه وبمرج زين ..
مناف: اللي تشوفه حبيبي .. 
فارس مبتسم: اموت لي قلتي حبيبي .. 
مناف: سمالله عليك ..
فارس: حياته انتي والله ..
مناف: زين يلا تعال ..
فارس بحنان: مشتاقه لي ؟ 
مناف بخجل: مشتاقه لك موت ..
فارس بوناسه: متى بس نتجتمع في بيتنا الصغير .. 
مناف انحرجت من الجمله اللي قالها فارس .. 
فارس: زين حياتي .. انا طالع من البيت .. تبين اجيب لج شي تاكلينه ؟
مناف: لا حبيبي مابي ..
فارس: زين اولم ا وصل باتصل ..
مناف: الله يحفظك حياتي ..
سكر فارس من مناف وراح عند محمد اللي كان فالصاله واقف عند الدريشه ويتامل بصمت .. قرب منه فارس وحط يده على كتفه ..
فارس: شو اللي يدور في بالك حمودي ؟ 
محمد: متملل يا فروس ..
فارس بهدوء: حاس فيك .. زين قوم نطلع ونكمل كلامنا فالسياره .. 
محمد: زين .. 
فارس لبس قحفيته وبطل ازرة الثوب وشمر يده .. محمد حذف غترته على الكرسي وطلع ورا فارس .. ركبوا السياره وراحوا خذوا كوكتيل لهم ولمناف .. وهم فالدرب تم محمد يفضفض لفارس ..
فارس: زين حمودي ليش ماترجع زوجتك ؟
محمد: فروس ماقدر ..
فارس: زين ليش ؟
محمد رجع الكرسي على ورا: فروس عافتها نفسي ..
فارس: انت لا تنسى الحب اللي بينكم والعشره ..
محمد: هي دمرت كل شي ..
فارس: عطها فرصه ثانيه ..
محمد: عطتها فرص ..
فارس: ليش تسكرها من كل صوب .. كبر عقلك يا حمود .. فكر في المستقبل .. عيالك و زوجتك ..
محمد: طليقتي مو زوجتي ..
فارس: لا ترضى عليها تكون مطلقه .. وانت تعرف نظرة الناس للمطلقه ..
محمد تنهد: آآآآه .. والله يا فروس محتار .. مابي ارجعها ومحتاج لانثى في حياتي .. افكر اتزوج ..
فارس التفت على محمد: من صجك ؟ 
محمد: اي ..
فارس: زين انا اقولك عيد النظر في موضوع زوجتك قبل ما تتخذ هالخطوه .. 
محمد: موضوعها منتهي بالنسبه لي .. خلاص ..
فارس: انا اقول فكر عدل يا حمود .. وصدقني ما بتلقى مثل زوجتك الاولى .. على الرغم من بعض المساوئ اللي فيها بس محد فينا خالي من العيوب .. انت ردها و حط قوانينك وصدقني هالمره بتتقيد بقوانينك .. يعني ما اقصد قوانين صارمه .. بس يعني تحط لك قواعد تريحك وتريحها ..
محمد مغمض عيونه: لأ ..
فارس: بكل بساطه تقول جي حمودي .. هانت عليك العشره ..
محمد: فروس لا تعاتبني .. بس ماقدر ..
فارس: اللي في قلبك مب لك ..
محمد بطل عيونه والتفت على فارس .. فارس رفع حاجب وتم يطالع محمد .. فارس صد عن محمد وشغل الراديو محمد صد صوب الدريشه وعض على ابهامه .. وصلوا بيت مناف وفارس نزل من السياره واتصل لها تلفون .. طلعت مناف عند الباب وفارس دخل الحوش عندها .. قرب منها وايد ومناف كانت ترجع خطوات ورا وفارس يقدم خطواته جدام .. مناف حطت يدها على صدر فارس وهي منزله راسها ..

مناف: وقف ..
فارس مسك يدها وباسها .. مناف سحبت يدها بخوف ..
فارس: الحين انتي زوجتي محد يقدر يقول شي ..
مناف: اخاف امي تقعد من النوم ولا اخواني .. ويشوفونا جي ..
فارس قرب ويهه من ويها: احبج ..
مناف طالعته: وانا اموت فيك ..
فارس حضنها لصدره بقوه وباسها على راسها .. بعد لحظات الحنان فارس مد يده لمناف ..
فارس: تفضلي يا قلبه ..
مناف خذت العصير: تسلم حبيبي .. عنيتك فهالليل ..
فارس: تعبج راحه يا قلبه .. 
مناف: كلك ذوق حبيبي ..
فارس: والله انتي الذوق كله ..
مناف نزلت راسها وتمت تلعب بزرار فارس .. تفتحه وتسكره .. فارس كان يراقبها ومبتسم .. خذ العصير من يدها وحط العود فيه .. 
فارس: ذوقي يا قلبيه ..
مناف خذت العصير وشربت منه .. فارس خذ العصير وشرب وراها ..
فارس: آآه .. طعمه يجنن ..
مناف: يعني اول مره تذوقه ؟
فارس: من ورا حلج اول مره .. بس طعمه يجنن .. فديت حلجج انتي ..
مناف نزلت راسها بخجل .. 
فارس مبتسم: زين يلا روحي غرفتج وذاكري ..
مناف مبتسمه: زين فديتك ..
فارس: واذا بغيتي شي اتصلي لي ..
مناف: ان شاءالله ..
فارس: يعني لي خذتي بريك من الدراسه اتصلي .. انا اقول لو خذتي بريك .. ترا مو شرط تاخذين بريك عشان تكلميني .. 
مناف طالعته ومدت بوزها: وبعدين ..
فارس: هههههه .. زين خلاص خلاص ..
مناف: هههههه ..
فارس: يلا حياتي انا ماشي .. طمنيني عليج ..
مناف: الله وياك .. وتحمل بنفسك ..
فارس: من عيوني ..
راح فارس صوب الباب .. مناف ودعته ودخلت .. فارس سكر الباب وراح صوب السياره .. طول الدرب هو ومحمد كانوا يسولفون ويضحكون ولا كأن الكلام اللي انقال من قبل أثر في واحد منهم .. فارس وصل محمد البيت ورجع بيته نام على طول من التعب .. في بيت بوفارس ام فارس كانت بروحها في الغرفه وتصيح .. بوفارس دخل عليها خذ ملابسه وراح غرفة جاسم وفرش له على الارض ونام وقضى ليلته هناك بعيد عن ام فارس .. البنات عرفوا باللي صار وكانوا وايد متعجبين من موقف امهم .. طبعا فاطمه بلغت مريم باللي صار ومريم كانت وايد زعلانه على امها وعلى تصرفاتها اللي تسويها .. عبدالعزيز كان عند فاطمه ويتكلمون في هالموضوع ..
عبدالعزيز: مسكين فارس ..
فاطمه: حتى ماما مسكينه ..
عبدالعزيز: لو مسكينه جان ما مثلت علينا .. وايد مستغرب من حركتها .. يعني ليش سوت جي .. شو بتستفيد .. هي مفكره ان فارس بيطلق مرته عشانها ؟ 
فاطمه: انا معاك ان اللي سوته ماما غلط .. بس ليش نقسى عليها جي .. خل نحاول ان نحنن قلبها على فارس و زوجته .. 
عبدالعزيز: وانتي تعتقدين ان زوجة فارس ولا امها بهالسهوله بينسون الاهانه ؟ حبيبتي الانسان الزم ما عليه كرامته .. يمكن انهم طيبين ويسامحونها .. بس صدقيني مو بسهوله هاي شي .. والشي الثاني بيتحاشون امي وامي هي اللي بتتعب .. زوجة فارس بتكون حذره مع امي .. وحتى عيالها ما راح يكونون قراب من امي مثل ما بيكونون قراب من امها هي .. 
فاطمه: بس .. 
يقاطعها عبدالعزيز: سمعيني اختي .. مره ابوي قالي قصه فيها عبره كبيره .. ومن سمعتها من ابوي وانا احاسب على مشاعر غيري واحاول اني ما اجرحهم ..
فاطمه باهتمام: شو القصه ؟
عبدالعزيز: في ولد دوم يعصب ويصرخ ويجرح غيره .. بس بعد فتره يحس بالذنب وتأنيب الضمير ..
فاطمه: زين ..
عبدالعزيز: ابوه حب انه يحل المشكله .. فعطاه قطعة خشب ومسامير ومطرقه وكلب منه انه يضرب مسمار في قطعة الخشب كل ما عصب على احد او جرح احد .. وعطاه مدة شهر .. 
فاطمه باستغراب: كمل ..
عبدالعزيز: الولد كل ما عصب ضرب مسمار في قطعة الخشب .. وتم على هالحال لين ما انقضى الشهر .. الابو خذ قطعة الخشب وطلب منه انه يشل كل المامسر اللي ضربها .. الولد بعد ما شلها جدام ابوه .. الابو خذ القطعه وقال لولده شو تشوف في قطعة الخشب ؟ الولد قاله اشوف ثقوب .. قاله ابوه زين تقدر ترجع الخشبه مثل ما كانت ؟ رد عليه الولد لا ماقدر .. قاله الابو تخيل ان كل اللي جرحتهم سويت لهم نفس الثقب في انفسهم وجرحتهم .. هل تتوقع انك بتقدر تسد هالثقوب .. الولد حس بالذنب .. يا فطيم المفروض ان احنا نتخيل الناس مثل قطعة الخشب بحيث ان لو جرحناهم ما نقدر نشفي جروحهم .. فلازم الواحد يحاسب وهو يتعامل مع الناس .. يعني الجرح اللي امي سببته لزوجة فارس وامها مستحيل يشفون منه .. لان امي حسستهم انهم اقل منا بكلامها .. ومن يحب ان غيره يتعالى عليه .. جرح الجسم يهون وينسى ولا جرح الكلام ..
فاطمه صاحت وهي تسمع كلام اخوها .. عبدالعزيز حضنها ومسح دموعها .. 
فاطمه وسط دموعها: الله يسامحها امي .. 
عبدالعزيز: الله يسامحها .. لا تضايقين نفسج يا فطيم .. ان شاءالله بتنحل ..
فاطمه تمسح دموعها: ان شاءالله ..
عبدالعزيز مبتسم: وينه ريلج ؟
فاطمه: فوق .. تعال نروح له ..
عبدالعزيز: لا ناديه .. ابي اقعد مع سلمان بعد ..
فاطمه: ان شاءالله .. 
طلعت من الصاله وسلمان كان طالع من المطبخ .. طاحت عينه عليها وشاف عيونها .. عقد حواجبه واستغرب .. فاطمه نزلت راسها اول ما شافته .. كملت دربها لفوق .. و سلمان راح الصاله .. 
سلمان " ليش زعلانه ؟ " 
دخل وسلم على عبدالعزيز وتموا يسولفون وانظم لهم يوسف .. تموا الشباب يسولفون وفاطمه كانت في غرفتها وتكلم مريم اختها ..
فاطمه: شو اخبارج الحين ؟
مريم: الحمدلله احسن .. 
فاطمه: خالد وينه ؟
مريم: عندي .. الا بسألج ..
فاطمه: هلا ..
مريم: كلمتي فارس ؟
فاطمه: لا كلمت مناف ..
مريم: والله ..
فاطمه: اي .. وكنت منحركه منها والله ..
مريم: مسكينه ..
فاطمه: كانت حزينه بس تكابر .. وتقولي فارس كان عندها لين الساعه 8 ونص تقريبا ..
مريم: مسكين فارس .. شو بيتحمل فديته .. اول شي امي سوت له سالفه .. وبعدين راحت بيتهم وهزئتهم .. 
فاطمه: بس تدرين ان فارس يموت في مناف .. مو بس يحبها ..
مريم مبتسمه: والله .. زين شلون عرفتي ؟
فاطمه: من كلام مناف .. كل شوي تتفداه .. وتمدح فيه وتقولي ان فارس وده يتم العرس اليوم قبل بكره ..
مريم: حليله والله فارس .. زين وتحسين مناف تحب فارس اخوي ؟
فاطمه: هي مو بس تحبه .. الا ذايبه فيه ..
مريم: حلاتين عليهم .. والله لايقين لبعض ..
فاطمه: الله يهنيهم ان شاءالله ..
مريم: ان شاءالله .. بس بسألج شلون حسيتي ان مناف تموت في فارس اخوي .؟
فاطمه: هي قالت لي .. بيني وبينج مريم .. 
مريم: شو ؟
فاطمه: هي اعترفت لي انها كانت تعرف فارس زين ..
مريم: كملي ..
فاطمه: المهم .. الا تقولي ان في دكتور فالجامعه عندنا هي كانت ماخذه عنده مقرر تقدم لها .. وهي رفضته عشان فارس .. لما فارس درى استخف .. بس ما صار الموضوع .. وتقولي هاي اللي زاد تعلق فارس فيها ..
مريم: حليله فار اخوي .. وايد رومنسي ..


فاطمه: هههههه .. والله انتي اللي رقيقه و رومنسيه يا مريوم ..
مريم وفاطمه: ههههههه ..
مريم: زين فطيم بخليج الحين .. احس بتعب وبروح انام ..
فاطمه: زين حبيبتي .. سلمي على ولد عمي ..
مريم التفتت على خالد مبتسمه: تسلم عليك فطيم ؟
خالد مسك يد مريم: الله يسلمها .. وقلي لها بسها سوالف خلاص ..
فاطمه سمعت كلام خالد وعصبت ..
فاطمه: قولي حق ريلج بسولف وماراح اسكر ..
مريم: تقول بتسولف وما راح تسكر ..
خالد ضحك عليها وخذ التلفون من مريم ..
خالد: هلا وغلا ببنت عمي ..
فاطمه: خير الشيخ ..
خالد: لا كله ولا زعلج يا بنت العم ..
فاطمه: تفشلني وتقول كله ولا زعلي ..
خالد مبتسك: نضحك معاج يالرقيقه ..
فاطمه: مرتك الرقيقه مو انا ..
خالد: زين عاد بنت العم .. شو فيها لو فشلتج يعني ؟ بعدين اذا ما فشل بنت عمي من افشل ؟
فاطمه: والله عندك بنت عمك مريم .. وفشلها لين تشبع ..
خالد: لا يبه هاذي مرتي الغاليه .. مو بنت عمي بس .. 
مريم كانت تشوف خالد مبتسمه .. تمت تلعب في شعره وهو يكلم فاطمه ويلعوزها ..
فاطمه: لا والله .. 
خالد: هههههه .. زين يلا بسج سوالف وروحي نامي ..
فاطمه: شو على كيفك تقرر اذا اروح انام او لأ ..
خالد: شو فيها لو قررت يعني .. بنت عمي وكيفي ..
فاطمه: انت متسب على هالليل .. بسكر عنك احسن لي ..
خالد: هههههه .. حليلج يا فطيم .. يلا الشيخه سلمي على يوسف ..
فاطمه مبتسمه: ان شاءالله ..
خالد: تصبحين على خير ..
فاطمه: وانتوا بخير ..
سكرت فاطمه من خالد وهي ميته من الضحك على سوالفه .. خالد التفت على مريم وابتسم لها .. 
مريم: يلا ابي انام ..
خالد: ان شاءالله يا مدام ..
مريم: هههههه .. 
خالد: شو تبين اجيب لج من الغرفه ؟
مريم: مابي شي من الغرفه .. بس ابي ماي ؟
خالد: من عيوني الثنتين ..
مريم بخجل: مشكور حبيبي ..
راح خالد وجاب ماي لمريم وقعد جنبها .. 
مريم: والله يا خالد المفروض انا اخدمك .. مو انت اللي تخدمني ..
خالد مبتسم: حبيبتي انا امج وابوج وريلج ودنيتج .. انا كل شي يا مريم .. لا تستحين مني حبيبة قلبي .. انتي الحين تمرين بظروف مقيدتج عن الحركه .. وانا مقدر هالشي حبيبتي .. زين ليش تستحين مني ؟
مريم منزله راسها: خالد استحي لما تشلني ..
خالد ضحك: ههههه .. اموت فيها اللي تستحي ..
مريم: خالد لا تقولي جي ..
خالد: حبيبة قلبي والله اللي تستحي ..
مريم حضنت خالد وغمضت عيونها .. حست بالامان في احضان زوجها .. هالليله وغيرها من الليالي عدوا على خير بالنسبه للاغلب .. ام فارس حالتها حاله من بعد هجر بوفارس لها .. دوم حزينه وتصيح .. طبعا الجده درت باللي سوته ام فارس و عاتبتها على اللي سوته .. 
بعد مرور 5 شهور .. و ما بقى شي على نهاية السنه .. البنات خلصوا امتحاناتهم ورتبوا امورهم لعرس فارس ومناف .. ازف الوقت بالنسبه لمناف .. بقى لها اقل من شهر وتعيش هي وفارس تحت سقف واحد .. تقريبا كل تجهيزات العرس خلصتها .. البنات جهزوا فساتينهم لهالمناسبه اللي من زمان كانوا ينتظرونها .. 
في بيت الجد .. بوفارس و بومحمد قاعدين مع ابوهم يسولفون ..
بومحمد: حليله فارس .. طاير من الوناسه ..
الجد مبتسم: الله يتمم له .. وبنت فاطمه ما عليها كلام ..
بومحمد: محمد ..
بوفارس: هلا ..
بومحمد: مرتك تدري انك كنت مالج على فاطمه من قبل ؟
بوفارس مندمج مع الجريده: لا ..
الجد: وليش ما قلت لها ؟
بوفارس: انا قايلها اني كنت مالج .. بس هي ما تدري من تكون ؟
بومحمد: زين لو درت شو تتــ ... 
بوفارس يقاطعه: وخير يعني لو درت .. ما يهمني ..
الجد: ليش مستحمق يبه ؟
بوفارس: مب مستحمق ولا شي .. 
بومحمد: شو فيك اخوي ؟
بوفارس: مافيني شي .. زين وين امي ؟ كل هاي تسوي شاي ؟
الجد: قوم شوفها ..
بوفارس: ان شاءالله ..
طلع بوفارس من الصاله رايح يشيك على امه في المطبخ .. لقاها تسوي الشاي على راحتها وادندن .. قرب منها بوفارس ..
بوفارس: يه يه يه .. شعندها الوالده ادندن ..
الجده مبتسمه: ما بقى شي على عرس فارس فديت قلبه ..
بوفارس مبتسم: هالكثر مستانسه يمه ..
الجده: والله احب عيالكم كلهم .. بس فارس له مكان كبير في قلبي ..
بوفارس: سكتي لحد يسمعج ويزعل علينا ..
الجده وبوفارس: هههههه ..
خلصت الجده من الشاي والقهوه .. بوفارس شل الصينيه عنها وراحوا الصاله وهم يضحكون .. 
الجد: يه شو هالوناسه ؟
بومحمد: يا علها دوم مستانسه ..
الجده حضنت بومحمد وباسته على خده ..
الجده: فديت قلبك انته .. 
بوفارس: وانا ؟؟
بومحمد: يا ربي شو اسوي فيه يغار مني ..
الكل: هههههه ..
تموا يسولفون بوناسه وفرح .. 
في هالاثناء مناف ومريم وفاطمه وايمان كانوا طالعين مع فارس يتقضون ويخلصون بعض امور العرس .. فارس كان طول الوقت يلعوز مناف ويسوي لها حركات .. مناف كانت تنحرج من حركاته و ويها يستوي احمر .. البنات كانوا يهاوشون فارس ..
فاطمه: فارس حرام عليك اللي تسويه فيها ..
فارس مبتسم: احب العوزها ..
فاطمه: حرام شوف ويها شلون صاير احمر ومنحرجه البنت ..
فارس: هههههه .. آيه عليها والله ..
فاطمه: يبيلك ضرب يا فارس ..
فارس: من بيضربني ؟
فاطمه: انا ..
فارس: عسل على قلبي والله ..
فاطمه انحرجت: مالوم مناف لي صار ويها احمر ..
فارس: ههههههه ..
دخلوا محل ملابس نسائيه .. وايمان وفاطمه خذوا لهم قمصان وبناطلين .. 
ايمان: مريوم ليش ما تاخذين ؟
مريم: لا مابي .. عندي وايد ..
ايمان: زين انتي ليش ما تاخذين يا مناف ؟
مناف: مب متعوده البس بنطلون ..
ايمان: يه ..تعالي خل اشوف لج كم بنطلون ..
مناف: هههههه .. اول بسأل فارس ..
ايمان: يا دلع .. يا دلع انتي ..
مناف بخجل: دقيقه بروح اسأله ..
ايمان: آيه على الدلع والله .. ما ينلام اخوي ..
مناف راحت عند الباب صوب فارس وهي تضحك على كلام ايمان .. وهي طالعه من باب المحل شافت فارس واقف يطالعها ومبتسم .. قربت منه وهي مبتسمه له .. فجأه انمحت ابتسامتها .. قربت من فارس وهي متوتره .. 
فارس مبتسم: ها يا قلبه ناقصج شي ؟
مناف منزله راسها: ها .. لا بس ..
فارس عقد حواجبه: بس شو ؟ 
مناف: مممممم .. 
فارس: شو فيج حبيبتي ؟ تعبانه ؟
مناف رفعت راسها بثقه: لا حبيبي .. بس حبيت آخذ رايك في شغله ..
فارس مبتسم: قولي يا قليه انتي ..
مناف: عادي اشتري لي بنطلون ؟
فارس: اي اكيد عادي .. بس بشرط ؟
مناف: شنو شرطك ؟
فارس: ما تلبسينه تحت العبايه .. بس فالبيت ..
مناف مبتسمه: ان شاءالله حبيبي ..
فارس مسك يدها وتم يطالعها وهو مبتسم .. مناف ابتسمت له ورجعت المحل عند البنات .. مناف شافت الدكتور حامد وكان يطالعها بشوق .. حست بالتوتر بس تجاهلته .. دخل الدكتور حامد المحل وكانت معاه امه واخته .. طول الوقت كان يطالع مناف فالمحل .. بعد ما خلصوا البنات نادوا على فارس عشان يدفع لهم .. دخل فارس والبنات وقفوا جنبه كل وحده شايله اغراضها .. دفع فارس وشل الاكياس عنهم .. وهو طالع كان يتغزل في مناف ..
فاطمه: حرام عليك .. اعتق البنت ..
فارس مبتسم: زوجتي وباغازلها وقت ما ابي ..
الكل: ههههه ..
الدكتور حامد من سمع هالكلمه انصدم وتمنى لو تنشق الارض وتبلعه .. 
حامد " خلاص تزوجت ؟ آآآه صج يا حظه فيها هالريال .. الله يهنيهم " .. 
البنات وايد تونسوا مع فارس في السوق .. وصلوا مناف البيت .. وفارس وصلهم البيت .. وهم عند باب البيت فاطمه طلبت من فارس انه ينزل ..


فارس مبتسم: لازم اروح ..
مريم: فارس علينا لازم تروح ..
فارس: ههههه .. مواعد محمد ولد عمي ..
مريم: لا صدقنا .. 
فارس: شو فيكم اطالعواني جي ؟
فاطمه: يلا عاد فارس انزل شوي ..
ايمان: خلوه على راحته ..
فارس: تعجبني اللي تفهمها وهي طايره ..
ايمان: احم احم .. اعجبك انا ..
الكل: ههههههه ..
البنات تركوا اخوهم يروح لما شافوا ان ما منه فايد ومستحيل انه ينزل معاهم .. تموا يسولفون فالصاله ..
ايمان: يعني انتوا تستعبطون على من ..
فاطمه: ليش ؟
ايمان: حبيبتي فارس قايل انه مب داش البيت ..
مريم: بس لما صارت ذيك السالفه دخل ..
ايمان: دخل يشفي غليله ..
فاطمه:تعجبني طرقة تفكيرج وتحليلج للامور يا ايماني ..
ايمان: ترا اصدق نفسي بعدين ..
فاطمه حذفت عليها المخده: يلا عاااد ..
البنات ضحكوا وتموا يحذفون بعض بالمخدات ويتعافرون .. من بعد الضحك هدوا وكل وحده حذفت نفسها على كرسي ..
ايمان: والله ايام ..
مريم: اي والله .. ما تشتاقين لهالايام فطيم ؟
فاطمه: وايد اشتاق .. يبيلنا نسوي لنا يوم فالشهر نرقد فيه في بيتنا ..
ايمان: وتلوموني بروحي هني فالبيت بدونكم ..
مريم: فديت قلبج يا ايمان .. والله مفتقدين السوالف والعبط .. والهواش والمعاير ..
الكل: هههههه ..
فاطمه: اشتقت للسفر .. كلنا نجتمع في السفر ونكون مع بعض طول الوقت ..
مريم: اي والله .. لا تصيحوني ..
وصاحت مريم ..
ايمان: آيه عليج يا مريوم .. صج انج رقيقه ..
وصاحت ايمان ..
فاطمه: لا ماصدق ايماني تصيحين ..
وصاحت فاطمه ..
الخوات الثلالث طالعوا دموع بعض وتموا يضحكون ويصيحون في نفس الوقت .. مريم وفاطمه كل وحده فيهم مر عليها زوجها .. وراحوا بيوتهم .. ايمان تمت بروحها فالبيت .. راحت غرفة امها تواسيها مثل كل ليله ..
ايمان: ماما .. اليوم رحنا تقضينا وخلصنا كل شي حق عرس فارس ..
ام فارس بعصبيه: كم مره قلت لج لا تجيبين لي طاري هالولد ..
ايمان بحزن: ليش ماما ؟
ام فارس: ماحب اسمع طاريه ..
ايمان: هاذي ولدج ترا ..
ام فارس: يعني لازم اعيد كلامي كل يوم .. انا ما عندي ولد اسمه فارس .. تبريت منه .. عيالي عبدالعزيز وجاسم بس .. 
ايمان: الله يهديج يا ماما ..
حضنت امها وتمت تبوسها على خدودها وجبهتها .. ام فارس كانت وايد مقدره اللي تسويه ايمان .. بعد قبلات ايمان لامها .. طلعت من الغرفه رايحه الصاله .. لقت عبدالعزيز قاعه مع جاسم يتابعون فلم ..
ايمان بصراخ: هلا ..
جاسم تخرح والتفت عليها بخوف .. عبدالعزيز ضحك على حركة جاسم وشكله وهو متخرع ..
عبدالعزيز: ههههههه .. حلوه منج ايمانوووو 
ايمان: شلونج الجسمي ؟
جاسم بعصبيه: سكتي عني ..
ايمانو عبدالعزيز طالعوا بعض وضحكوا عليه .. 
جاسم: مافي شي يضحك ..
عبدالعزيز: قوي قلبك اخوي ..
ايمان: اشرب ريدبول ..
عبدالعزيز بعبط: ريدبول بيعطيك جوانح ..
الكل: هههههههه ..
دخل عليهم بوفارس وهو مبتسم مستانس على ضحكهم ..
بوفارس: فديت ضحكم ..
جاسم ركض عند ابوه وحضنه .. بوفارس شله وباسه على خده ..
بوفارس: شلونك يبه ؟
جاسم: طيب .. 
بوفارس قعد جنب عبدالعزيز: شلونكم يا عيالي ؟
عبدالعزيز: الحمدلله ..
ايمان: تمام يافندم ..
بوفارس مبتسم: فديت قلبج انتي ..
عبدالعزيز: ايمان اذا ما تسوي لها حركات .. مب ايمان ترا ..
ايمان: لازم يا عيوني ..
بوفارس: تعشيتوا ؟
ايمان: لا ..
عبدالعزيز: ما تعشيتي معاهم ؟
ايمان: محد تعشى .. 
بوفارس: ليش يبه ؟
ايمان: محد فينا بغى .. بس شربنا قهوه عالماشي واحنا طالعين ..
بوفارس: زين قولي لامج تجهز العشى يلا ..
ايمان مبتسمه: ان شاءالله بابا ..
بوفارس قام من مكانه وجاسم نتعلق في ظهره ..
عبدالعزيز: انت انزل عن ظهر ابوي ..
جاسم: مابي .. يبه خذني معاك الغرفه ..
بوفارس: ان شاءالله يبه .. عزيز خله متعلق فديت طوله هالولد ..
جاسم: يبه انا طولت شوي ..
عبدالعزيز: وايد عليك شوي ..
بوفارس وعبدالعزيز: هههههه ..
جاسم: ليش كله تضحكون علي ..
بوفارس: ما نضحك عليك يبه .. نضحك معاك ..
بوفارس غمز لعبدالعزيز وهو رايح صوب الغرفه وجاسم متعلق على ظهره .. عبدالعزيز ابتسم والتفت صوب التلفزيون .. ايمان وام فارس نزلوا يجهزون العشى .. طبعا الكل كان ياكل بهدوء وصمت .. بوفارس كان ياكل ويفكر في فارس .. لانه مشتاق لقعدته معاهم على السفره .. مشتاق لصوته وحسه فالبيت .. 
مناف وامها كانوا يسولفون عن العرس وآخر التجهيزات .. 
ام مناف مبتسمه: خلاص مابقى شي يا مناف ..
مناف مبتسمه: اي خلاص .. 
ام مناف: كل اغراضج جاهزه ؟
مناف: اي يمه ..
ام مناف: عيل شوفي لج يوم خل ريلج يمر عشان اروح ارتب اغراضج فالبيت ..
مناف: هممممم .. زين ..
ام مناف: ليكون ما رتبتي شناطج ؟
مناف ضحكت: هههههه .. للحين ما طلعت الاغراض من الاكياس ..
ام مناف: يا علج العافيه ان شاءالله .. يعني متى بتحطين اغراضج فالشناط .. مافي وقت ..
مناف: هههههه .. يمه عيزانه ..
ام مناف: حبيبتي الريل ما يبي العيزانه .. قومي اشوف وفرغي هالاكياس المكوده في غرفتج ..
مناف بكسل: يمه عيزانه .. بكره بكره ..
ام مناف قامت من مكانها ومسكت يد مناف ..
ام مناف: يلا جدامي ..
مناف: يمه عيزانه .. والله بكره من الصبح برتب ..
ام مناف: مافي .. يلا الحين قومي ..
مناف قامت مع امها ودخلواالغرفه .. رتبوا الشنط وسكروها .. بعد ما خلصوا مناف حطت راسها في حضن امها ..
ام مناف: شفتي شلون خلصنا .. 
مناف: اي زين خلصنا والله ..
ام مناف: ما يبيله شي يالكسلانه ..
مناف: ههههههه .. 
غطت ويها بيدينها وتمت تضحك .. امها تمت اطالعها بوناسه وتضحك عليها .. 
ام مناف: بنات هالزمن فيهم كسل مب طبيعي ..
مناف مبتسمه: لا يمه انا نشطيه ..
ام مناف: زين وريني نشاطج وقومي شلي هالاكياس وقطيها فالزباله ..
مناف: بااااااب يمهعاد انتي تطلبين المستحيل ..
ام مناف: وتقولين نشيطه بعد ..
مناف: ههههههه ..
ام مناف نادت على عبدالله وفيصل .. 
فيصل: نعم يمه ..
ام مناف: تعال انت واخوك شلوا هالاكياس ..
فيصل: ان شاءالله ..
عبدالله دخل الغرفه يركض وهو يضحك ..
عبدالله: ههاااااي ..
وهو يركض تزحلق على احد الاكياس وطاح على الارض .. الكل ضحك على حركته .. عبداللع من الاراح قام مبتسم كأن ما صار له شي ..
عبدالله: ماصار شي .. يلا نشل الاكياس ..
الكل: هههههه ..
فيصل كان ماسك بطنه من الضحك .. اما مناف بطنها عورها من الضحك .. وام مناف كانت تضحك ومب قادره تتكلم .. في بيت مناف الضحكات تعالت بفرح و وناسه .. 



أنت من تستاهل أشواقي .. والخفوق وناظر عيوني ..
ساكن(ن) في داخل أعماقي .. راسخ(ن) ومشيد ركون(ي) ..
لك جيت وكل القلب(ي) مشتاق(ي) .. خذتني عن كل مزيون(ي) ..
بالجمال وحسن الاخلاق(ي) .. وانسجام(ن) بدد شجوني ..
يا رفيع المسك وراقي .. فيك انا مولع ومفتون(ي) ..
بك اتوج اتوج قمة اذواقي .. وانت انسي وجوي وكوني ..
يا مخجل شمس الاشراق(ي) .. يا بديع الحسن واللون(ي) ..
قول وش خليت للباقي .. فيك كل الزين مخزون(ي) ..
فارس واقف جدام المرايه يضبط الغتره .. شاف نفسه وابتسم .. خذ دهن العود وتطيب به .. دخل عليه محمد شايل المبخر .. حط قطعتين عود ..
محمد: فروس البس البشت عشان ابخرك ..
فارس: زين ..
لبس فارس البشت وحط محمد المبخر تحته .. وقف مجابل فارس ..
محمد: حلاتين عليك يالمعرس ..
فارس مبتسم: احم احم .. 
محمد: زين خلاص قم خل اتبخر انا ..
فارس: لا اصبر شوي ..
محمد: قم لا احرقك ..
فارس ومحمد: هههههه .. 
محمد: يلا نروح صوب الريايل .. ترا يدي كل قلبي و هو يتصل ..
فارس: يلا يلا .. كله ولا زعل بومحمد ..
محمد: زين شيكت على كل شي هني ؟
فارس: اي كل شي مرتب وجاهز ..
محمد: زين انتظرك تحت ..
فارس: ان شاءالله .. 
نزل محمد وركب السياره ينتظر فارس .. فارس شيك على الشقه وقفل كل شي ونزل عند محمد .. ركب السياره واتجهوا صوب عرس الريايل .. دخل فارس وزفوه الشباب .. قعد على كرسيه وابوه قاعد جنبه .. الشباب سلماو على فارس وابوه وباركوا له .. 
صوب الحريم الوضع كان متوتر .. مناف كانت حاسه بالرهبه والخوف .. فاطمه ومريم كانوا يعابلون القاعه مع الجده وام مناف .. ام فارس ما حضرت العرس .. وهيا كانت قاعده كأنها وحده غريبه .. ايمان ومناف والريم كانوا فوق يخلصون اللمسات الاخيره .. الريم خلصت ونزلت القاعه .. ايمان تمت مع مناف .. 
الساعه 10 خلصت مناف .. ايمان اتصلت بابوها ومريم عشان ينزلون مناف ..
بوفارس: انا بجي مع فيصل وبكون بعيد .. خلي اخوها اللي يساعدكم ..
ايمان مبتسمه: ان شاءالله بابا ..
بوفارس: بارك الله فيج ..
مريم وبوفارس وفيصل راحوا صوب الغرفه اللي فيها مناف وايمان .. دخلت مريم وشافت مناف ..
مريم: مالوم اخوي والله ..
مناف نزلت راسها بخجل وماردت من الاحراج ..
ايمان: احرجتي العروس .. 
مريم: فديت العروس والله .. 
ايمان: ترا فيصل اخوج موجود .. 
مناف: وينه ؟ خليه يدخل ..
ايمان: سؤال فني يا بنات ..
مناف ومريم: ها ..
ايمان: اتحجب عن فيصل ؟
مناف ومريم: ايمااااااان ..
الكل: هههههه ..
ايمان: زين زين ..
دخلت فيصل اللي انبهر بجمال اخته ..
فيصل بانبهار: مناف هاي انتي ؟
مناف مبتسمه: اي ..
فيصل: ماشاءالله عليج .. 
مناف: فديت قلبك حبيبي صاير معرس ..
فيصل: لا فارس المعرس ..
الكل: هههههه ..
مناف: وين عبود ؟
فيصل: مع الشباب .. 
مريم: ايمان جيبي العبايه حق مناف ..
ايمان: ان شاءالله ..
البنات غطوا مناف وتغطوا هم بعد ..
مريم: فيصل فديتك افتح الباب ..
فيصل: ان شاءالله ..




فيصل فتح باب الغرفه والبنات طلعوا وكان بوفارس ينتظرهم في الممر .. فيصل مشى وراهم واتجهوا كلهم للقاعه مناف كانت حاسه بالخوف مع كل خطوه تقربها من القاعه .. لما قربوا من باب القاعه و وقفوا مواجهينه مناف حست انها بتصيح من الخوف والتوتر .. بوفارس وفيصل راحوا وتركوا البنات .. البنات شلوا العبي عنهم وعن مناف .. انفحتح باب القاعه وكل الانظار متجهه له .. مناف دخلت وهي منزله راسها وتمشي بهدوء .. مشت لين وصلت عند الكوشه .. بدت الاغاني والبنات قاموا يرقصون .. واللي راح يسلم على مناف ويتصور معاها .. في هالاثناء فارس كان مستعد انه يتجه للقاعه عند عروسته .. الشباب تجهزوا و زفوا فارس لين قاعة الحريم .. دخلوا الفندق واتجهوا صوب القاعه .. البنات غطوا مناف وكل الحريم اللي بالقاعه تغطوا بعد .. دخل فارس والشباب كانوا وراه .. كان يمشي وعيونه على الكوشه .. كان يشوف مناف والعباسه مغطيتها .. ابتسك وقرب منها .. الشباب سلموا عليه وتصوروا معاه .. طبعا الجد وعبدالعزيز وفاضل عيونهم تتلاقط على الحريم .. الجده راحت صوبهم وضربت عبدالعزيز على كتفه ..
الجده: يا عل عيونكم تنبط ..
عبدالعزيز: آآآآي ..
الجد: من وين طلعت ذي ..
فاضل: هلا يدتي ..
الجده: قوموا طلعوا بسرعه ولا بكسركم ..
الجد: شوله ؟ ما سوينا شي ..
عبدالعزيز: زين شو فيها لو شفنا .. زين انا ابي هذيك ..
الجده: علي هالكلام .. قم انت وياه ..
فاضل: زين يدتي ابي اخذ وحده عاي ..
الجد: وانا بعد .. 
الجده: حسبي الله ونعم الوكيل ..
ايمان والريم كانوا يضحكون على الشباب مع الجده .. الشباب طلعوا كلهم .. فاطمه راحت وكشفت الغطاء عن مناف .. فارس اول ما شافها حس ان ريوله ما تشله من جمالها .. قرب منها وطبع بوسه على جبهتها .. مناف ماتت من الخجل ونزلت راسها .. ام فارس راحت تسلم على فارس عند الكوشه .. فارس قام من مكانه وباس راسها .. وقفت معاهم وخذت لها المصوره كم لقطه .. عبدالله وفيصل انظموا لفارس ومناف وخذوا لهم لقطات .. خوات فارس بعد راحوا تصوروا مع فارس ومناف .. فارس ومناف والمصوره خذت لهم لقطات حلوه على الكوشه فارس طول الوقت يهمس في اذن مناف اللي كانت منحرجه ..
فارس: شو هالجمال يا قلبيه ..
مناف ما ردت من الاحراج ..
فارس: فديت مرتي اجمل وحده فالحفل كله ..
مناف منزله راسها: خلاص ..
فارس: لا تخليني اصرخ .. امووووت فالدلع ..
مناف: مينون ..
فارس: بحبج ..
مناف تمت ساكته ومنزله راسها .. قعدوا شوي وبعدين وقفوا عشان يطلعون من القاعه .. مشوا شابكين ايدينهم ببعض .. الريم كانت تشوف مناف وهي حاسه بشوية غيره .. 
الريم " الله يهينهم ان شاءالله " .. 

طلعوا من باب القاعه وقفوا صوب الممر عشان الحريم يغطون مناف عدل .. اتجهوا صوب البوابه والشباب استقبلوا فارس وسوا له درب عشان يركب السياره مع زوجته .. ركبوا السياره واتجهوا لشقتهم الصغيره .. طبعا مناف ما دخلت هالشقه من قبل .. بس اختارت غرفة النوم .. وصلوا شقتهم ومريم كانت مع خالد في السياره الثانيه .. دخل فارس ومناف معاه .. ومريم كانت وراهم .. مناف كانت منرجه ومستحيه وايد .. مريم ساعدت منا انها تبدل ملابسها .. وتفتح لها شعرها وجهزت لها ملابسها .. فارس كان قاعد فالصاله .. فصخ البشت وعلقه .. قعد على الكرسي وتم يفكر ..
فارس " المفروض عميمه هيا هي اللي تسوي هاي كله مو مريم اختي فديتها .. آآه الله يسامحكم يا هلي .. ليش نقصتوا علي فرحتي .. الحمدلله على كل حال .. اهم شي مناف الحين زوجتي وبتكون ام عيالي بأذن الله .. اللي يقدرني واسعدها " .. تم فارس يفكر وكان فرحان بوجود مناف معاه في بيتهم الصغير .. مريم خلصت مع مناف وطلعت الصاله عند فارس اخوها .. فارس اول ما شافها قام من مكانه مبتسم لها ..
فارس: ساعه ..
مريم رفعت حاجب: لا والله ..
فارس: ههههه .. 
مريم: وين عشاكم ؟
فارس: جاهز فالمطبخ ..
مريم: زين اشوى .. زين انا بانزل تعال وصلني السياره ..
فارس مبتسم: تحت امرج يالشيخه .. بس بلغي المدام اني بنزل معاج ..
مريم مبتسمه: ان شاءالله ..
مريم بلغت مناف ان فارس بيوصلها تحت وبيرجع .. طلعت الصاله ونزلت مع فارس .. سلموا على بعض ورجع فارس فوق .. دخل البيت وهو فرحان .. خذ نفس عميق ومشى صوب غرفة النوم .. طق الباب ودخل .. شاف مناف قاعده على الكرسي وهي متوتره .. قرب منها وهو مبتسم .. قعد جنبها من غير ما ينطق بكلمه .. مسك يدها وباسها ..
فارس: الف مبروك يا مناف ..
مناف بخجل: الله يبارك فيك ..
فارس: زين ما راح تباركين لي يعني ؟
مناف بهمس: مبروك ..
فارس: بس جس مبروك ..
مناف بدلع: عااااااد فارس ..
فارس حضنها بقوه وباسها: اموت في دلعج يا مناف ..
مناف حضنت فارس وغمضت عيونها .. فارس طوقها بيدينه وتموا يتحاكون بقلوبهم الصافيه .. فارس مرر اصابعه على ويه مناف وهو يتأمل جمالها .. مناف كانت تشوف فارس في عيونه وهي مبتسمه ..
فارس: يلا قومي نتعشى ..
مناف: ان شاءالله .. 
طلعوا من الغرفه متجهين للمطبخ .. قعد فارس ومناف جهزت له الاكل في صحنه .. فارس كان يراقبها وهي تجهز له الماي وتحطه جدامه .. حطت لها وقعدت جنبه .. بدوا ياكلون في هدوء .. فارس تم يأكل مناف ومناف كانت تاكل وهي مستحيه من حركاته ..
فارس: اكلي حبيبتي ..
مناف: قاعده آكل ..
فارس: ما حركتي شي من صحنج ..
مناف: لانك تأكلني من صحكنك ..
مناف وفارس: هههههه ..
فارس حط يده على كتف مناف: يعني ما تحبين تاكلين من وراي ؟
مناف بخجل: بالعكس عادي ..
فارس يلعوزها: يعني حلجي حلو ..
مناف: عاااد لاتلعوزني ..
فارس ترك الليبيده وحضنها بقوه وباسها ..
مناف بدلع: فاااارس ..
فارس بصراخ: احبهااااااااااااااااا يا ناس ..
مناف: يا مينون ..
مناف وفارس: هههههه ..
كملوا عشاهم بهدوء وبعدين فارس خذ مناف في لفه حول شقتهم الصغيره ..
مناف: ذوقك حلو يا فارس ..
فارس: يبه هاي ذوق ولد عمي ..
مناف: وااااو .. ماشاءالله ..
فارس: انتي اخترتي غرفة النوم وهو كمل عليها ..
مناف: زين انت بعد ليش ما شوف لمساتك فالبيت ؟
فارس بغزل: انتي احلى لمسه ضفتها انا في هالبيت ..
مناف استحت من كلام فارس و سكتت .. فارس حضنها وهو واقف وحط راسها على صدره .. 
فارس: مناف ..
مناف مغمضه عيونها: هلا حبيبي ..
فارس: انا اسعد انسان في هالكون كله ..
مناف بدلع: ليش ؟
فارس: لاني اغلى انسانه في حياتي في احضاني ..
مناف عضت شفتها: وانا اسعد انسانه لاني في احضانك يا فارس ..
فارس مسك ويه مناف بيدينه وتم يناظرها مبتسم .. مناف بادلته نفس الابتسامه وبعيونها كلام .. فارس فهمه وحفظه في قلبه .. دخلوا غرفة النوم وقضوا ليلتهم في هدوء وسلام .. 
شمس يوم جديد تشرق على مناف وفارس .. فارس كان نايم على جنبه اليمين وفارد يده .. مناف كانت نايمه على يده اليمين .. ومطوقها فارس بيده اليسار .. فتحت عيونها بتعب .. مسكت يد فارس وباستها .. تحركت شوي عشان تقوم من السرير وفارس سحبها صوبه بقوه .. مناف ابتسمت وباعدت يده عنها ..
فارس: وين رايحه ؟
مناف: شبعت نوم ..
فارس: بس انا ما شبعت نوم ..
مناف مبتسمه: زين حبيبي انت نام وانا بقوم ..
فارس: لا ..
مناف: ههههه .. عاااد فارس ..
فارس سحبها بقوه وحضنها .. مناف تمت تضحك عليه .. بطلت يده عنها وقامت من السرير .. راحت تاخذ لها شور .. فارس حط ايدينه ورا راسه وتم يفكر في مناف وهو مبتسم .. طلعت مناف من الحمام وكلها نشاط .. شافت فارس اللي كان منسدح ومغمض عيونه .. قعدت جنبه وتمت تلعب بشعره وتتأمل ملامح ويهه ..
مناف وهي تمرر اصابعها على ويهه: ما تشبع نوم انت ؟
فارس ابتسم وهو مغمض عيونه: لا ..
مناف: بسك نوم يلا قوم ..
فارس مبتسم: ولو ما قمت شو بتسوين ؟
مناف: مب مسويه شي زين ..
قامت من السرير اونها زعلانه .. فارس سحبها وحضنها ..
مناف: مابيك قوم ..
فارس: ماتبين حبيبج ..
مناف بدلع: اول قوم من النوم ..
فارس: والحين انا نايم يعني ..
مناف حطت يدها على حلجها وضحكت: ههههههه ..
فارس باس يدها وحضنها بقوه ..
مناف: يلا حبيبي قوم عاد ..
فارس: الساعه كم يا قلبه ؟
ماف: الساعه 10 حبيبي ..
فارس: زين سوي لي قهوه حبيبتي ..
مناف: من عيوني .. بس انت قوم وصحصح ..
فارس: اصحصح لج يالغلا ..
مناف: شتبي اسوي لك اكل ؟
فارس: لا تسوين اكل .. بنروح نتغدى في بيت يدي ..
مناف: زين حبيبي ..
مناف طلعت من الغرفه صوب المطبخ وسوت القهوه حق فارس .. قعدت فالصاله وحطت الدله والتمر وشغلت التلفزيون .. تمت تقلب القنوات على ما خلص فارس وقعد معاها .. 
فارس: زوجتي العزيزه ..
مناف مبتسمه: هلا حبيبي ..
فارس بعبط: يعني ممكن بعد اذنج واذا ما عليج امر ومافيها كلافه وتعب عليج ..
مناف: عااااد ..
فارس حضنها: ههههه .. بس يعني تصبين لي قهوه ..
مناف مبستمه: ان شاءالله حبيبي ..
صبت له القهوه وقدمت له التمر .. تموا ثنينهم مندمجين مع التلفزيون .. مناف تذكرت تلفونها وراحت بتجيبه من الغرفه .. مسكها فارس من يدها وهي قايمه بتروح تجيبه ..
فارس: وين رايحه ؟
مناف: بروح اجيب جوالي ..
فارس: قعدي وتركي الجوال والدنيا كله ..
مناف ابتسمت: ان شاءالله حبيبي ..
قعدت جنبه وتموا يطالعون التلفزيون .. على الساعه 12 ونص قاموا وتجهزوا عشان يروحون بيت الجده .. ام مناف واخوانها كانوا هناك وخوات فارس وبيت عمه حمد .. الشباب والحريم تجمعوا في بيت الجده والفرحه عمت المكان كله .. ام فارس ما حضرت عرس فارس ولا الغدا .. هيا انجبرت انها تشاركهم لان كل المناسبات تستوي في بيتهم .. والجده مهددتها انها لو سوت اي حركه تجرح فيها مناف ولا امها بتخليها تتحسف .. فهيا كانت قاعده معاهم وتجامل .. مرت الايام حلوه لمناف وفارس .. بعد مرور اسبوع على زواجهم .. سافروا شهر العسل .. وفارس قرر انه يقضيه في المكسيك .. ومناف كانت فرحانه بهالخبر .. طبعا فارس مرتب كل شي مع سلمان .. مناف عاشت احلى ايام حياتها مع فارس في المكسيك .. قضوا معظم وقتهم في الشاليه على البحر والمدينه .. مناف كانت وايد فرحانه مع فارس .. اهل فارس كلهم حبوا مناف لطيبتها وعفويتها .. الريم وايمان وفاطمه ومريم .. عبدالعزيز والجسمي بعد حبوا مناف .. في احد المرات خوات واخوان فارس كانوا عنده في البيت .. عبدالعزيز كان دوم يلعوز مناف ..
عبدالعزيز: زين ما شفتي لي مره ؟
مناف مبتسمه: من وين اشوف لك ؟
عبدالعزيز: شدعوه مني مناك ..
مناف: زين ليش تسالني انا ؟ وخواتك ؟
عبدالعزيز: بصراحه ما أثق في ذوقهم ..
فاطمه: صج والله ..
الكل: ههههههه ..
مناف: ماعرف ناس وايد ..
عبدالعزيز: ما منكم فايده انتوا ..
ايمان: ليش ؟
عبدالعزيز: بغينا نعرس ولا شفتوا لنا وحده حلوه ..
مناف: زين ما شاءالله عليك انت ويومحمد مو مقصرين ..
عبدالعزيز غطى ويهه بالمخده: آآآه صادوووووه ..
مريم: لقط ويهك يا بوسعود ..
عبدالعزيز: مب هينه يا مرت فارس ..
دخل فارس ينشف يده بالفوطه: شو فيه فارس ؟ من تكلم عن فارس زين الرجال ..
عبدالعزيز: خف ع الريس يالمغرور ..
فارس قعد جنب مناف: يحق لي اغتر يا مناف ..
مناف: همممممم ..
فارس: يعني اقصد يحق لي اغتر وانتي زوجتي ..
مناف: هممممم ..
فارس: لا ما منها فايده ..
الكل: هههههه ..
فاطمه: تعجبني مرت اخوي .. اعرف لك يا فارس ..
مناف همست لمريم: شفيج منخطف لونج .؟
مريم: مادري شو فيني والله ..
مناف مبتسمه: كشفي ..
مريم ابتسمت: تتوقعين ؟
مناف: ان شاءالله ..
مناف ومريم: ههههههه ..
عبدالعزيز: ضحكونا معاكم ..
مناف: انت خلك مع فارس .. 
عبدالعزيز: انا ما راح اعتقج الا اذا شفتي لي مره ..
فارس همس لاخوه: خل امك تشوفك ..
فارس وعبدالعزيز ضحكوا بصوت عالي: ههههههههههه .. 
الكل التفت عليهم باستغراب ..
فاطمه: ليش تضحكون ؟
فارس: ولا شي .. 
عبدالعزيز ابتسم لاخوه: ولا شي .. 
ايمان جمعت البنات وهمست: شو تتوقعون ضحكهم هالكثر ..؟
مريم: عن اللقافه يا اختي العزيزه ..
مناف: تعجبني لقافتج يا اختها العزيزه ..
ايمان: هههههه .. حلوه منج يا اختي العزيزه مريم .. ويا اخت مناف ..
فاطمه: زين نبي ناكل ..
مريم: تفكر في بطنها الاخت ..
فاطمه: اكيد بفكر في بطني .. لازم اغذي اللي في بطني ..
البنات: واااااااااو .. 
فاطمه انحرجت وعضت شفتها من الخجل .. 
فارس: شو فيكم ؟
مريم: فطوم حامل ..
فارس بطل عيونه وحضنها بقوه: الف مبروك فطووووووومتي .. تستاهلين ..
ايمان: سؤال مهم ..
الكل: قولي يالملقوفه ..
ايمان: ههههههه .. يوسف شيخ الرجال يدري ؟
فاطمه بخجل: هاذي يدري اولكم كلكم ..
مريم: سلامي عليج .. 
مناف: تستاهلين يا فطيم ..
فاطمه: الفال لكم يا بنات ..
ايمان: انامالي خص ..
الكل: ههههههه .. 
انتشر خبر حمل فاطمه بين الاهل .. وبعدها باسبوع انتشر خبر حمل مريم .. والفرحه عمت الكل .. بوفارس كان طاير من الوناسه على هالخبر الحلو .. خالد قرر انه يساند مريم طول فترة الحمل ويحميها من اي أذى ممكن تتعرض له خلال فترة حملها الاولى .. يوسف كان كل يوم يبوس بطن فاطمه ويكلم الطفل اللي في بطنها ..
يوسف: حبيبي .. 
فاطمه: يمكن بنت ..
يوسف: حبيبتي انتي ..
فاطمه: ما تعبت يا يوسف وانت تكلم الطفل كل يوم .؟
يوسف: حياتي والله ماتعب .. فديت امهم والله 
فاطمه بدلع: اشوف اهتمامكم اتجه للي في بطني ..
يوسف: عاد انتي ما فهمتي يا حياتي ..
فاطمه عقدت حواجبها: شو افهم ..
يوسف: اوني ابوس اللي في بطنج ..
فاطمه حضنت يوسف وتمت تضحك على كلامه ..
مناف وفارس في بيتهم الصغير عايشين بسعاده .. 
فارس: امج شو اخبارها ؟ لها كم يوم ما شفناها ؟
مناف مبتسمه: ادرس اخواني .. مابقى شي على الامتحانات ..
فارس: شو رايج نمر عليهم اليوم ونتعشى عندها ؟
مناف: والله فكره .. انا بطبخ وبناخذ اكلنا معانا ..
فارس حط راسه في حضن مناف: لا اكلج محد ياكله الا انا ..
مناف مبتسمه: عاااااد ..
فارس مسك يدها وباسها: امرج ولا امرالحكومه ..
مناف: ههههههه .. 
فارس: زين انا بروح مع ولد عمي مشوار .. 
مناف: زين حبيبي ..
طلع فارس من البيت رايح حق محمد ولد عمه .. تلاقوا عند البحر .. محمد كان لابس شورت سباحه وقاعد على السيف .. فارس فصخ ملابسه وراح صوبه ..
فارس: حمود ..
محمد مبتسم: يا قلبي انته ..
فارس: شحالك يا معرسنا ..
فارس: طيب .. اعلومك انت ؟
محمد: شوفة عينك ..
فارس: بيعنا فالسوق ؟
محمد: اشتريك ..
فارس: يا ضايق الصدر ..
محمد مبتسم: لا تحاتيني .. الصدر وسيع وماعلي شر ..
فارس: اتمنى ..
محمد ركض: يلا فروس الموج عالي ..
فارس ركض ورا محمد ودخلوا يسبحون فالبحر والموج كان عالي والهوا قوي .. تموا يسبحون عكس الهوا والموج معاكسهم وعالي وايد .. 
فارس: حمود الموج عالي ..
محمد: ابي اغيض هالموج ..
فارس: ارجع حمود عن الينون ..
محمد: لا ..
فارس لحق محمد لانه كان خايف عليه .. تموا يسبحون بعيد عن السيف .. استلقوا على ظهورهم والموج يوديهم يمين وشمال .. فجأه فارس حس بشي يسبح بين ريوله .. 
فارس: حمود في شي يسبح بين ريولي ..
محمد: ها ..
فارس: انت ما منك فايده ..
محمد: ههههههه ..
فارس: آآآآآه ..
محمد: شو فيك ؟
فارس: آيه عليك يا حمود .. شوف الدول شكثر .. قوم نروح صوب السيف .. قرصوني 
محمد: هههههه .. آآآآح . .انا بعد .. بسرعه يلا نسبح ..
فارس ومحمد: هههههه ..
تموا يسبحون بسرعه مع الموج وبسرعه وصلوا السيف .. تم فارس يرفس محمد ويشوته .. محمد كان ميت من الضحك ويشرد عن فارس ..
فارس: جايبنا في هالجو وقرصنا الدول يا اسود الويه ..
محمد: هههههه .. انت ما شفت شكلك وانت تقولي حمود في شي سيبح بين ريولي .. هههههه .. كان يبيلك تصوير 
فارس: اضحك يا حمود .. اوريك ..
محمد: والله انا بعد قرصني الدول ..
فارس: ليته نتفك بس ..
محمد: هههههه .. بس مو اكثر منك انت ..
فارس وقف مكانه ويحك جسمه ويتألم ..
محمد: هههااااااي .. والله انك نكته يا فروس .. شكلك رهيب وانت اتحكك ..
فارس: جب يا حمود .. 
محمد تم يضحك على فارس اللي ذبحته قرصات الدول .. راح وعطاه غرشة ماي وصبه على جسمه .. 
محمد: يبيلك تاخذ شو بارد عشان تخف حكة الدول ..
فارس: مشكور مابي نصايحك ..
محمد مبتسم: ليش ياخي ؟؟
فارس: خل نصايحك لك ياللي ما تقرصت الا شوي ..
محمد ضحك بصوت عالي: ههههههه .. آيه عليك يا فروس .. والله انك نكته ..
فارس وهو يتحكك: نكته في عينك ..
فارس جسمه صار احمر وتنفخ من التقرص .. ماقدر يستحمل اكثر .. سلم على ولد عمه وركب الرنج الاسود وحرك صوب البيت .. كانت الساعه 5 ونص لما وصل البيت .. مناف استقبلته بالاحضان ولاعت جبدها من ريحته 


مناف: من وين جاي ؟؟
فارس: البحر ..
مناف: دش تسبح الله يخليك ..
فارس بألم: مناف ..
مناف بخوف: شفيك حبيبي ؟
فارس فصخ فانيلته و وراها جسمه .. مناف ماتت من الخوف عليه ..
مناف بخوف: من سوا فيك جي ؟ 
فارس: آآآه والله يعور ..
مناف: من شنو هالتنفخ في جسمك يا فارس ؟
فارس: رحت البحر مع ولد عمي .. وسبحنا بعيد .. وقرصنا الدول .. لعب فيني لعب ..
مناف: ما تشوف شر فديتك ..
فارس يتدلع عليها: لميني فديتج ..
مناف شافته وغمضت عيونها وضحكت عليه: هههههه .. ان شاءالله حبيبي .. تعال المك فديت قلبك ..
فارس: فديت لمتج والله .. الحين خف الالم والله ..
مناف: زين قوم خذ لك شور .. ريحتك قلبت جبدي حبيبي ..
فارس: ها .. عاد خلج لامتني يا قلبه .. اخاف اتألم مره ثانيه ..
مناف: فارس .. وطالعته بنظره ..
فارس ابتسم وقام عنها .. راح خذ له شور .. مناف تمت اطالعه وهي تضحك عليه .. مناف اتصلت لالمها واعتذرت لها ..
ام مناف: ليش يمه ؟
مناف: يمه فارس تعبان شوي ..
ام مناف: عسى ما شر ؟
مناف: راجع من البحر ومتسندر ..
ام مناف: زين بكره انتظرج يمه ..
مناف مبتسمه: ان شاءالله يمه ..
سكرت من امها وراحت جهزت ملابس فارس .. طلع من الحمام وهو يتحكك ويتألم من التقرص .. 
فارس: حبيبتي جيبي لي فيكس ..
مناف: ليش حياتي ؟
فارس" حطي على جسمي ..
مناف: ان شاءالله جبيبي ..
مناف خذت الفيكس ودهنت فيه جسم فارس صوب قرصات الدول .. فارس حس بالراحه من بعد الفيكس .. مناف شافت الراحه مبينه على فارس .. غطته بالملحف الصغير اللي على الكرسي وخلته ينام .. راحت الصاله وتمت اطالع التلفزيون وموطيه على الصوت .. الساعه 7 فارس فتح عيونه بتعب .. نادا على مناف .. مناف اول ما سمعت صوته ركضت صوبه .. 
ماف: هلا حبيبي ..
فارس بتعب: ابي ماي عطشان ..
مناف: ان شاءالله حبيبي ..
جابت له ماي وسقته .. شرب الماي ورجع نام مره ثانيه من التعب .. مناف تمت تتأمل ملامح فارس وهو نايم .. باسته على جبهته وطلعت من الغرفه .. تمت تفكر في فارس وفي ايام الحب وحياتها معاه الحين .. بعد مرور ساعتين فارس قعد من النوم وتم قاعد على السرير .. نادا على مناف ..
فارس: مناف ..
مناف: نعم حبيبي ..
فارس: تعالي مناف ..
مناف: شفيك حياتي ..
فارس: تعبان يا مناف .. 
مناف: انسدح حبيبي ..
فارس: آآآه راسي يعورني ..
مناف بخوف: حبيبي حط راسك في حضني وغمض عيونك ..
فارس: ابي ماي ..
مناف مدت يدها لكوب الماي وسقت فارس .. فارس شرب الماي كله وطلب زياده .. مناف كانت خايفه عليه واحتارت شو تسوي معاه .. جابت جيك معاي وكوب وحطته في الغرفه .. تمت قاعده عند فارس وتواسيه طول الليل ماقدرت تنام فالليل من كثر ما كان فارس يون من الالم والتعب .. لما أذن الفجر فارس صحى من النوم بنفسه شاف مناف حاضنته ونايمه .. فارس عدل نومتها وقام من السرير .. خذ له شور دافي عشان بيروح المسيد .. قرب من مناف وقعدها بهدوء .. مناف فزعت من خوفها عليه ..
مناف بخوف: شفيك حبيبي ؟
فارس مبتسم: مافيني شي حياتي .. انا بروح المسيد .. وبرجع قومي صلي ..
مناف: اشوى الحين حبيبي ؟
فارس: اي الحمدلله احسن شوي ..
مناف: الله يحفظك حبيبي ..
فارس: بعد ما تصلين نامي يا قلبه زين ..
مناف: ان شاءالله ..
طلع فارس رايح المسيد ومناف كانت تحاتيه وخايفه عليه ..قعدت فالصاله تنتظره .. دخل فارس الشقه بكل هدوء .. مناف اول ما سمعت صوت الباب قامت من النوم وراحت صوب فارس ..
فارس مبتسم: ليش ما نمتي يا قلبه ؟
مناف: خايفه عليك ..
فارس: الحيناشوى شوي .. بس الحكه لعوزتني .. وذبحني العطش .. 
مناف: تعال ارتاح فديتك .. بجيب لك ماي ..
فارس: ان شاءالله .. 
قعد فارس على الكرسي و متكي راسه على ورا ومغمض عيونه .. مناف جابت الماي وقعدت جنبه ..
مناف: احط لك فيكس مره ثانيه ؟
فارس: اي ياليت والله ..
مناف خذت الفيكس ودهنت جسم فارس اللي حس بالراحه وغمض عيونه بارتياح .. حط راسه على الكرسي ونام بهدوء .. 
مناف بهمس: فارس قوم نام على السرير ..
فارس مغمض عيونه: لا هني مرتاح ..
مناف: على راحتك حبيبي .. باسته على خده وغطته .. 
راحت هي الغرفه و تركت الباب مفتوح .. نامت بهدوء بعد ما تطمنت على زوجها .. قعد فارس من النوم على صوت ماف وانفاسها على ويهه .. فتح عيونه مبتسم ..
مناف مبتسمه: حبيبي ..
فارس: عيونه انتي ..
مناف: بسك نوم ..
فارس حضنها: ليش يا قمر انتي ؟
مناف بدلع: خلااااص عاد ..
فارس: شو اللي خلاص ؟
مناف باحراج: همممم .. خلاص كل شي ..
فارس: هههههه .. شلون بعد خلاص كل شي ..
مناف بدلع: عاااد فارس ..
فارس باسها على جبهتها وحضنها: بعد عمري انتي ..
مناف مبتسمه: يلا قوم حبيبي الريوق جاهز ..
فارس: زين باخذ لي شور اول ..
مناف: وايد تتسبح ؟
فارس: النظافه من الايمان ..
مناف: حلوه منك ..
مناف وفارس: هههههه ..
قام فارس وخذ له شور ومناف رتبت سفرة الريوق وانتظرت فارس .. بعد ماتريق فارس اتصل في محمد ولد عمه ومناف راحت ترتب الغرفه ..
محمد: حيالله المقرص ..
فارس: ههههه .. لو تدري شو صار فيني يا حمود ..
محمد: ههههه .. شو صار لك .؟
فارس: جسمي تنفخ علي .. وذبحني العطش .. وطول اليوم راقد ..
محمد: والله ..
فارس: تلتهت والله .. ولتهت هالفقيره معاي .. ما نامت الليل وهي تحاتيني ..
محمد: اي شعليك .. لازم تحاتيك ..
فارس بصراخ: حموووود ..
محمد: هههههه .. عيونه انت ..
فارس: جب خلني اكمل كلامي ..
محمد: زين زين ..
فارس كمل لمحمد سالفته مع الالم .. ومحمد كان يتشمت ..
فارس: ترا الشماته مب زينه ..
محمد: هههههه .. 
فارس: اضحك يا رجل .. بيجي يوم واضحك عليك فيه ..
محمد: معليه تعيش وتاكل غيرها ..
فارس: هههههه .. والله انك مب شي يا حمود ..
محمد: زين اليوم سلمان عازمنا على العشى ..
فارس: خلاص نزل بيته ؟ 
محمد: اي ..
فارس: يستاهل .. 
محمد: زين الساعه 8 بنكون هناك ..
فارس: خلاص بكون هناك على الوقت ..
محمد: اشوفك هناك عيل ..
فارس: بإذن الله ..
محمد: سلام حبيبي ..
فارس: الله وياك ..
سكروا من بعض .. فارس راح يساعد مناف في ترتيب الغرفه .. ومحمد انسدح على السرير وتم يفكر في حياته .. 
محمد " الحين انا بروحي بدون زوجه ولا عيال .. ليش يا ساره سويتي فينا جي ؟ ليش هدمتي اللي بينا .. آآآه هانت عليج العشره .. حسبي الله ونعم الوكيل " .. 



اليوم الخميس وكل الاهل اجتمعوا بيت الجد .. طبعا ام فارس هاليوم اول يوم لها في بيت الجد من بعد عرس فارس ولاول مره بتلتقي بمناف من بعد اللي صار .. دخل بوفارس وعياله معاه سلموا على العمه والجد والجده .. بعدين دخل دخلوا خالد ومريم .. وبعدين بيت بومحمد .. فارس ومناف دخلوا بعد بيت بومحمد على طول .. مناف اول ما شافت ام فارس حست بالخوف وغرقت عيونها .. ام فارس شافتها بنظره وطلعت من الصاله .. مناف سلمت على اكل وقعدت جنب ايمان بكل هدوء .. ام فارس رجعت الصاله ولا كأن في شي صار .. دخلت فاطمه والكل استقبلها بترحيب .. قعدوا الاهل وخذوا خبار بعض .. فارس والشباب كانوا قاعدين في الصاله الثانيه .. اما الحريم كانوا متجمعين مع بعض بسوالفهم الحلوه وضحكاتهم .. 
نفس هالقعده قعدوها الاهل بعد مرور 3 سنين .. بس هالمره مع شوية اضافات عليها .. مريم ربت وجابت ولد وسمته حمد .. فاطمه جابت بنت وسمتها هيفاء .. اما مناف جابت ولد وسمته نايف .. الريم حطت لنفسها هدف وكرست نفسها لتحقيقه .. ايمان مطيوره ولسانها طويل وما زالت ام كشه .. عبدالعزيز خطب وحده من اختيار عمته هيا .. بوفارس فرحان بأحفاده ويموت فيهم .. وخصوصا هيفاء بنت فاطمه .. بومحمد مازال يقنع محمد انه يرد زوجته .. ام محمد وحنانها لعيالها .. علي وتغير شخصيته للاحسن واجتهاده في شغله .. فاضل متغرب ومابقى له شي ويخلص دراسته .. سلطان واحمد والجسمي وشقاوه ما تنتهي .. اسماء وريما وصداقة طفوله كبرت مع الوقت .. فهد وصمته الابدي بس حياته حلوه ومتكيف معاها .. محمد و وحدته اللي كاتمها في قلبه ومحد فاهمه الا فارس .. ومحاولات فارس لحل مشكلته .. فارس وحبه اللي يزيد كل يوم ويكبر لمناف و ولده نايف .. هيا العمه المحبوبه اللي انصدموا من نظرتها لمناف واهلها .. ام فارس وعنادها وتكبرها على فارس و زوجته .. الجده وحبها لاحفادها وعيالهم .. الجد وسوالفه البطاليه مع عبدالعزيز .. ام مناف الانسانه الصابره على حياتها .. عبود البريء بضحكاته وصفاء قلبه .. فيصل الشخصيه اللي كبرته الحياة من تجاربها المره اللي مرت عليه .. سلمان وريما وبيتهم الجديد اللي تكيفوا عليه .. الجوهره الحين عندها ولد سمته خليفه وعمره سنه ولولو بنتها عمرها 3 سنين .. هنادي عندها ولد وسمته خليفه بعد .. نواف عاشق هنادي (صاحب الجريده) .. ابراهيم الزوج الصالح والاب المثالي .. يوسف الحنون العاشق المجنون .. خالد الرومنسي الملاحق من عالم غير مرئي .. فارس بطل الابطال .. خوضه تجربة الحب وغرقه في حب مناف .. مكافحته للزواج من مناف وخسارته لاعز الناس له ..
بزواج فارس ومناف حبيت انهي قصتي المتواضعه .. عشت فيها معاكم ايام حلوه وقضيت اوقات احلى .. 
.................




تحليل الشخصيات .. 
طبعا هالجزء احلى جزء عندي .. لاني بيكون في محادثه بيني وبين كل شخصيه بالقصه .. طبعا راح ابتدي بالشخصيات الثانويه ..
طبعا انا طموح لازم اقول اسم الشهره احم احم..
فهد ..
طموح: هلا فهد شو اخبارك ؟
فهد: الحمدلله .. 
طموح: دورك مؤثر فالقصه .. بس ما سلطت عليك الاضواء ..
فهد: اي انا ملاحظ .. بس ليش؟
طموح: ضفت شخصيتك عشان اسوي شوية جو بالقصه .. 
فهد مبتسم: يسلمو يا طموح ..
طموح: العفو يا الفهدي حاضرين لك ..
أسماء طيوبه وعلى نياتها .. تكلمت معاها عالماشي ..
طموح: هلا أسامي ..
أسماء بخجل: اهلين طموح ..
طموح: شو رايج بدورج فالقصه ؟
أسماء: دوري ثانوي .. بس حلو ..
طموح مبتسمه: تسلمين لي يا حبوبه ..
أسماء مدت يدها وسلمت على طموح .. 
سلطان الشاب الرزين والعبيط في نفس الوقت ..
طموح: الله حيهم ..
سلطان مبتسم: الله يحيج طموح .. شحالج ؟
طموح مبتسمه: طيبه .. اخبارك انت يا سلطان؟
سلطان: عايشين .. مع الربع الجسمي وأحمد ..
طموح: يعطيك العافيه .. بس شو رايك بدورك فالقصه ؟
سلطان: والله حركاتي شي .. والشباب المقاليع كول ..
طموح: انت مثلت شخصية الشاب المراهق اللي يحب انه يثقل جدام الحريم وماخذ راحته مع الشباب ..
سلطان: بس مغامراتي مع ربعي كول والله ..
طموح: اي لازم .. حركاتكم ماره علي من قبل ..
سلطان: يعطيج العافيه يا طموح ..
طموح: شرفتني يا سلطان ..
أحمد صديق سلطان والجسمي .. مادري ليش تخيلته ضعيف وايد ..
طموح: مرحبا أحمد ..
أحمد: هلا وغلا .. عيل انا ضعيف وطويل .. شو شايفتني ..؟
طموح: ما شفتك شي اي رجل .. 
أحمد يقاطع طموح: خف ع الريس ..
طموح وأحمد: ههههههه ..
طموح: حليلك والله دمك خفيف ..
أحمد: شكرا شكرا ..
طموح: شو رايك بدوك فالقصه يا أحمد ؟
احمد: والله دوري حلو لاني كنت عبيط جدا جدا ..
طموح مبتسمه: اشكر انضمامك لقصتي المتواضعه يا أحمد ..

أحمد: حاضرين للطيبين ..
فاضل الشاب الشقي .. خفيف الدم والروح ..
طموح: هلا فاضل ..
فاضل: هلا والله ..
طموح: شحالك ؟
فاضل: طيب .. اعلومج انتي ؟
طموح: بتوحشوني كلكم ..
فاضل: خليني اعيش فالمكسيك الله يخليج ..
طموح حطت يدها على حلجها: هههههه .. من يعاف بلاده ؟
فاضل: والله كل شهر بنزل البلاد مره ..
طموح: صج والله .. لا مافي ..
فاضل بترجي: عاااااد ..
طموح: لا لا لا .. زين ممكن اخليك كل شهر تروح المكسيك شو رايك ؟
فاضل مبتسم: والله فكره بعد ..
طموح: حليلك يالفضلي ..
فاضل: لو سمحتي بس مريم بنت عمي تناديني بهالاسم ..
طموح: السموحه منك ..
فاضل: مسموحه الغاليه ..
طموح: زين ما قلت لي شو رايك بدورك ؟
فاضل: والله دوري كان ممتع جدا .. واحب مكان لي كان المكسيك .. والقصـــ
تقاطعه طموح: خير الشيخ .. شو احب مكان لك كان المكسيك .. شدخل المكسيك فالموضوع .. انا اسألك عن دورك يا رجل ..
فاضل: احم .. معليه لازم تراعيني شوي .. ما زالت ذكريات المكسيك تدور مثل الشريط جدام عيوني ..
طموح: خطير يا فضول خطير ..
فاضل: كلج ذوق يا طموح .. المهم دوري كان مناسب اسمي << شدخل .. ما علينا مثلت دور الشاب المقلوع .. الحياة ماخذته وكانت له عدة قرارات واختار الاحسن من بينها .. قراري اني اكمل دراستي برا كان قرار صعب .. بس الاشياء اللي بتترتب عليه في المستقبل بتكون في صالحي ان شاءالله ..
طموح: حلو حلو يالفضلي .. اتمنى لك مستقبل باهر وناجح ..
فاضل: تسلمين لي اخت طموح .. ومشكوره على الدور اللي لعبته في قصتج ..
طموح: العفو يا فاضل .. 
علي الشاب اللي تغير وصارت شخصيته محبوبه عند الكل ..
طموح: السلام عليكم ..
علي رفع راسه وسكر الكتاب اللي كان يقراه: وعليكم السلام .. هلا طموح ..
طموح مبتسمه: شلونك يا علي ؟
علي تكتف وابتسم: طيب والحمدلله .. اخبار انتي ؟
طموح: طيبه .. شو تقرى ؟
علي: اقرى كتاب عن التكنولوجيا ..
طموح: حلو حلو .. زين شو رايك بدورك ؟
علي: احم .. والله فالبدايه ما عجبني الدور .. بس كان لازم العبه عشان خاطرج ..
طموح حاطه يدها تحت خدها: زين ..
علي: حبيت الهدوء والغموض اللي بشخصيته .. والتغير اللي صار له عجبني وايد بصراحه .. تغير للاحسن .. مشكوره يا طموح ..
طموح: تسلم لي .. وكان دورك حلو ..
علي: حاضرين لج يالطيبه ..
طموح ابتسمت لعلي .. 
الريم .. المراهقه اللي اوهمت نفسها بحب فارس .. وصدمتها بخبر زواجه ومكافحته من اجل مناف ..
طموح: هلا الريم ..
الريم مبتسمه: اهلين طموح ..
طموح: شو اخبارج ؟
الريم: عايشين ..
طموح: ها الريم .. ليكون بعدج تفكرين في فارس ؟
الريم ويها صار احمر: هممممم .. لا خلاص حطيت في بالي هدف معين واسعى له ..
طموح: حلو حلو .. موفقه يا بنت ..
الريم: تسلمين ..
طموح: ابي اعرف رايج بدورج فالقصه ..
الريم: هممممم .. والله الريم شخصيه اندفعت بمشاعرها واوهمت نفسها بالحب .. عاشت قصة حب من طرف واحد من غير ما تدري شو اللي ممكن يترتب على هالوهم .. بس اكتشفت فالاخير انها لازم تنسى فارس اللي مستحيل انه يفكر فيها او يكون لها ..
طموح: عجبني تحليلج لشخصيتج يا الريم ..
الريم: عندي اضافه بعد ..
طموح: تفضلي حبوبه ..
الريم: بس اللي حبيته في شخصية الريم هدوئها فالحب .. بس عيونها فضحتها .. مشكوره طموح على الدور اللي لعبته .. 
طموح: العفو يا قلبي .. 
خالد .. الوسيم الهادي الرزين الرومنسي اللي كل بنت تتمناه .. 
طموح: مرحبا خالد ..
خالد: هلا طموح ..
طموح: صج انك تشبه جدك سلطان .. 
خالد مبتسم: لا ومع العلامه اللي في حاجبي صرت نسخه منه ..
طموح: اي والله .. ماشاءالله عليك يا خالد .. زين ابغي رايك يالشيخ ..
خالد: رايي يا طموح .. انج ابدعتي في زرع الخوف بقلوب قرائج .. مع هالجنيه اللي كل يوم والثاني تطلع لي انا وحبيبة قلبي مرايم .. شخصية خالد الشاب الهادي النشيط والمحب شخصه حلوه وايد .. ولعبتها انا بالطريقه اللي انتي تبينها .. هدوء وتمعن وتفكير في كل شي .. واهم شي رومنسيتي فالقصه .. تسلمين طموح على هالطرح ..
طموح: كلك ذوق يا خالد .. والله يبعد الجنيه عنكم ..
خالد: ان شاءالله .. بس شكلنا بنتعايش معها ..
طموح: الله المستعان ..
بومحمد (حمد) .. اقوى شخصيه فالقصه .. 
طموح: هلا حمد .. شحالك ؟
بومحمد: هلا طموح .. انا طيب والحمدلله .. شحالج انتي ؟
طموح مبتسمه: تمام .. بغيت رايك في شخصية حمد ..
بومحمد: ما راح ازيد على كلامج يا طموح .. صج ان بومحمد شخصيته من اقوى الشخصيات بالقصه .. يحب عياله ورباهم تربيه صالحه .. فرضه لشخصيته عليهم وحترامهم له كان له دور كبير في تغير مجرى حياة البعض ومنهم علي ولده .. اختلاف الافكار بينه وبين اخوه محمد (بوفارس) خلاه ينتقد طريقة تربية اخوه لعياله .. بس عموما بومحمد شخصيه حلوه ودخولها في الاحداث قوي ..
طموح: تسلم لي على رايك .. 
بومحمد: يعطيج العافيه ..
طموح: الله يعافيك ..
ام محمد .. الحنونه 
طموح: السلام عليكم ام محمد ..
ام محمد: عليكم السلام هلا يمه ..
طموح: شحالج ؟
ام محمد: الحمدلله طيبه ..
طموح: ممكن تعطيني رايج في دورام محمد فالقصه ؟
ام محمد: ام محمد لعبت دور قصير وثانوي تقريبا .. حنونه وقلبها طيب .. عجبني فيها تواضعها .. و وقوفها مع فارس والجده في عرس فارس وكل ترتيباته ..
طموح: كل الشكر لج ام محمد ..
ساره .. العنيده متقلبة المزاج العصبيه .. فاجأتنا بتغير شخصيتها ..
طموح: هلا ساره ..
ساره: هلا وغلا ..
طموح: ممكن اعرف رايج في ساره زوجة محمد ..
ساره: ممكن اعدل شي طموح ..
طموح مبتسمه: اي تفضلي ..
ساره ابتسمت بحزن: ساره طليقة محمد .. ماعادت زوجته .. تهورها وعنادها حولوا حياتها الى جحيم .. بغبائها خلت محمد يغرم ببنت عمه اللي طول عمره عدها اخت له .. ساره الغبيه شكت في محمد وفتحت عيونه على دنيا ثانيه .. واسلوب المعاير ما عجبني .. واعتقد انها تستاهل اللي جاها من محمد ..
طموح: يعطيج العافيه حبوبه ..
محمد .. الشاب المجروح .. ابو التؤأم نايف وناصر .. طليق ساره .. حياته تحولت الى جحيم من بعد اول مشكله واجهها مع ساره اللي خلته يغرم في بنت عمه فاطمه .. محاولاته في لانجاح زواجه فشلت لان زوجته كل مره تطلع له بسالفه وتحطمه زود .. 
طموح: هلا محمد ..
محمد: هلاهلاهلا ..
طموح مبتسمه: شحالك ؟
محمد رفع حاجب: تمام .. اعلومج انتي ؟
طموح: طيبه .. 
محمد: طموح .. انتي جسدتي بشخصية محمد .. الرجل المتسامع الحنون .. يصبر ويطول باله على الطرف الثاني وعطنينا مثال عليه زوجته ساره .. عطاها كم فرصه لانها تغير افكارها بس هي اللي جنت على نفسها .. وطبعا مالومه لو حب فاطمه .. لانه زوجته هي السبب .. فتحت عيونه على بنت عمه اللي طول عمره اعتبرها اخت له .. هو ما زال يكن لها بعض مشاعر الحب .. ولكن كلام فارس له وزواج فاطمه منعه من انه يتقرب منها او يعبر عن مشاعره لها .. زواجها من يوسف كان مثل الصدمه بالنسبه له .. على الرغم من ذلك الا انه ما زال يحب يوسف ويعتبره اخ وحبيب .. وساره في نظر محمد ( جنت على نفسها براقش ) مثل ما يقولون .. الفتت انتباهه لبنت عمه وخلت اوهامها تتحق بيد محمد ..
طموح: محمد ليش ما تفكر ترجع ساره ؟
محمد: خلاص يا طموح تعبت معاها .. هي سلطية اللسان في حالات غضبها والريال ما يحب البنت اللي مثلها .. 
طموح: زين شو تأثير كلام فارس لك ؟
محمد: حددي اي كلام ؟
طموح: كلامه عن فاطمه اخته بطريق غير مباشر .. وانت تدري ان فارس يدري انك تحب اخته .. 
محمد: بجاوب عليج يا طموح ببساطه .. كلام فارس مثل السكاكين بقلبي .. بس ما زعل منه فارس حبيبي .. بس سالفة انه درى عن حبي لها والله اعتقد انه فاهم ان هالشي مو بيدي .. 
طموح: زين ليش ما تحاول تخلي فاطمه اخت لك مثل قبل ؟
محمد: رسمتها في بالي الحب الاول والاخير .. 
طموح: زين ارسم لها غير هالرسمه ؟
محمد: ماقدر يا طموح ماقدر ..
طموح مبتسمه: مشكور يا محمد لتحليلك للشخصيه ..
محمد: العفو ..
الجسمي .. فديت طوله .. شخصيه الكل حب مواقفها اللي تجسدت في الطفل جاسم .. 
طموح: هاي جاسم ..
جاسم: اهلا اهلا ..
طموح: شحالك ؟
جاسم: طيب .. 
طموح: تكلمني عن الجسمي لو سمحت ؟
جاسم: الجسمي فديت طوله .. هههههه .. شخصيه حلوه وبريئه .. بس بدى جاسم يتأثر بتفكير ام فارس شوي .. والعتب بعد على بوفارس اللي موفر له كل متطلباته .. بس الجسمي حبوب كشخصيه .. وكيوت كشكل .. يحب ايمان اخته وايد .. ويموت في ابوه .. 
طموح: مشكور جاسم حبيبي .. فديت طولك ..
جاسم بخجل: العفو .. 
ايمان او ام كشه .. مراهقه متمرده ولسانها طويل .. لها مواقف حلوه ومو حلوه في القصه .. انسانه متناقضه وبسرعه تغير رايها في الناس ..
طموح: ايمان ..
ايمان: اهلين طموح ..
طموح: شلونج مع القصه ؟
ايمان: هذاني ازف وانزف ..
طموح وايمان: ههههههه ..
ايمان: ايمان الفتاة المراهقه العصبيه العنيده .. شخصيتها قويه مثل امها ويا ويل اللي بيدوس لها على طرف .. تحب اهلها بس عنيفه في تعاملها مع الامور .. دمها خفيف وفجأه تسوي حساسه وممكن تصيح .. 
طموح: يسلمو يا عنيده ..
ايمان مبتسمه: الذوق انتي يا طموح ..
طموح: تسلمين لي الغلا ..

فاطمه .. بطلتنا النعومه .. متوسطة الجمال بس تنحب من شخصيتها الحيويه .. عاقله وقلبها كبير وبسرعه يحب .. حبت يوسف فارس احلام ولا خطر على بالها .. وصلت مشاعرها ليوسف على ورق بحرف من قلبها .. وصارت ام لبنوته كيوت سمتها هيفاء .. و زوجه لزوج يحبها ومحافظ عليها يوسف ..
طموح: شلونج فطيم ؟
فاطمه مبتسمه: هلا والله .. انا طيبه .. انتي شو اخبارج ؟
طموح: طيبه والحمدلله .. 
فاطمه: شخصية فاطمه .. الاموره الطيبه .. متوسطة الجمال الدلوعه .. تحب اهلها وتداري عليهم .. المفضله عند ابوها واخوها .. توأم عبدالعزيز .. شخصيتها حلوه وايد فالقصه ودورها ضبطته .. رقيقه وتحب يوسف وايد .. غارت عليه لما قالوا عنه وسيم .. حبته ومافكرت في حد غيره .. اكتشفت الاهتمام المفاجئ لها من صوب محمد والد عمها .. كانت متفاجئه وايد وبدت تخاف من اهتمامه لها .. تموت في فارس اخوها ودها تسوي كل شي عشانه حبت مناف وصدفه جمعتها بمناف فالجامعه .. لها جمهور طبعا .. محمد وسلمان ويوسف .. بس اللي فاز بقلبها العاشق المجنون يوسف .. اجمالا فاطمه من احلى الشخصيات بالقصه ..
طموح: تسلمين لي على هالتحليل القوي ..
مريم الجميله .. الدلوعه .. حبت ولد عمها و وقفت معاه في حياتهم .. 
طموح: حيالله الدلوعه ..
مريم بخجل: الله يحيج .. شحالج طموح ؟
طموح: الحمدلله حبوبه .. ممممم ؟؟ تكلمينا عن مريم شوي ..
مريم مبتسمه: مريم شخصيه متواجده في كل بيت .. جمال ودلع ورقه والكل يتمناها .. حبها خالد الوسيم اللي يزعجه ظهور ما خلف العالم المرئي بصور متعدده .. مريم البنت الصبوره واللي وقفت مع خالد على الحلوه والمره وهي قبل الزواج عرفت بسالفة الجنيه اللي طلعت له وتقبلته و قررت انها تسانده .. مريم مثال للبنت الي اجتمعت فيها اشياء وايد في وقت واحد .. الجمال والدلع والرقه والاسلوب والحظ الحلو اللي جمعها بخالد ولد عمها .. ونقدر نقول عن زواجهم التقليدي ..
طموح: كلج ذوي يا دلع انتي ..
مريم: الذوق انتي يا طموح ..
طموح: ترا استحي ..
مريم وطموح: هههههه ..
عبدالعزيز توأم فاطمه المقلوع .. راعي المقالب مع جده الشيبه الكشخه ..
طموح: هلا عبدالعزيز ..
عبدالعزيز بوناسه: واخيرا نطقت طموح ..
طموح مبتسمه: ههههه .. ما تخلي حركاتك يا بوالزوز ..
عبدالعزيز: هههههه .. حلوه منج بسلا تعيدينها ..
طموح: احم .. خل ندخل فالموضوع احسن ..
عبدالعزيز: وانا بعد اقول جي ..
طموح: زين رايك في بوسعود فالقصه ؟
عبدالعزيز حط ريل على ريل: والله يا طموح الصراحه مثل عبدالعزيز انا ما شفت .. بالنسبه لي احسن شخصيه فالقصه كلها .. كان المفروض ان كل اضوائج تتسلط عليه ..
طموح: بن عمي .. بلاش غرور وثقه عميه بالنفس ..
عبدالعزيز اعتدل في قعدته: احم احم .. ما علينا .. توأم فاطمه كشخصيه ما عليها كلام .. حبوب ودمه خفيف .. حركاته مع الكشخه جده روعه وتضحكني وايد .. بخصوص انه انرد لما تقدم لصديقة اخته .. هممممم .. انا اشوف انه زعل ومالومه .. لان بعد البنات لما يردها اليال بتزعل .. فهو شعور ما يقتصر على بنات او شباب .. سوالف بوسعود مع فاضل ويوسف وعلي بصراحه ما عليها كلام .. واللي حبيته في شخصية عبدالعزيز وفاطمه لما يحسون ببعض وقت الزعل والضيق .. ما قصرتي يا طموح على هالشخصيه اللي اضفت للقصه طابع فكاهي حلو ..
طموح: يعجبني الرد يا بوسعود ..
عبدالعزيز: تحت امرج احنا ..
طموح: تسلم الغالي ..
ام فارس .. متعاليه ومتسلطه ولسانها طويل ..
طموح: مرحبا ام فارس ..
ام فارس: هلا طموح ..
طموح: ممكن اعرف رايج بشخصية ام فارس (مزنه) ..
ام فارس: مزنه لعبت دور حلو وايد .. يعني فالبدايه طلعت ام فارس بصورة الام الحنونه الطيبه وهي فعلا كذلك .. بس اظهرتي ويها الثاني لما انحطت بموقف زواج فارس من مناف .. على الرغم من ان شخصيتها قويه .. بس ماقدرت تأثر على بوفارس .. وكلمته هي اللي تمشي على الكل ..
طموح: بس ما تحسين انها وايد شريره بالحركه اللي سوت مع مناف وامها ؟
ام فارس: اكيد .. حركتها مو حلوه ودليل على انها حاقده عليهم .. بس لي متى بتتم مقاطعه فارس؟؟
طموح: هممممم .. مادري هي قلبها اسود .. ما حنت على ولدها ولا فرحت له .. عالعموم مشكوره يا ام فارس ..
بوفارس .. الاب الحنون الصديق المتعاطف .. 
طموح: السلام عليكم ..
بوفارس: عليكم السلام .. هلا طموح ..
طموح: طبعا انت مثال للاب المتفتح .. الصديق .. الحنون .. المحب .. 
بوفارس: والله شخصية بوفارس نادر ما نلقاها هالايام .. يعني لما عرفت بقصة رسايل فاطمه ويوسف عالج المشكله بنفس الاداة .. و وقف مع ولده لين وصله لأخر المشوار .. ومفاجأه كبيره انه كان مالج على ام مناف .. يفكر بعقلانيه و متفتح لابعد الحدود .. حنون وايد ويظهر مشاعره لعياله .. يموت في فاطمه وايد وهي المفضله بالنسبه له .. وايد مرن مع عياله و لا حاط حواجز بينه وبينهم .. شخصية بوفارس من الشخصيات الجريئه فالقصه 
طموح: كلك ذوق يا بوفارس .. وبالفعل شخصية بوفارس من كثر الشخصيات جرأة فالقصه ..
فارس .. شخصة الهمت الكل .. فالقصه الريم اوهمت نفسها بحبه .. ومناف اللي بس خذت قلبه .. محمد ولد عمه رفيق دربه .. امه عدوته .. ابوه صديقه .. جدته وقفت معاه وساندته .. فاطمه اخته دلوعته ..
طموح: هلا فارس ..
فارس مبتسم: هلا طموح ..
طموح: شحالك ؟
فارس: مرتاح والحمدلله .. طبعا تبين تعرفين رايي في فروس ..
طموح مبتسمه: اكيد ..
فارس: شخصية فارس طبعا شخصية الرجل الي كل بنت تحلم فيه .. من ناحية الشكل والشخصيه .. فارس انسان مرح ويحب الضحك والسوالف والحياة .. لما يحزن يغالط مشاعر الحزن بالضحك والوناسه .. حب مناف الفقيره اللي فالبدايه اشفق عليها عشان حالتهم .. بس بعدين ماقدر انه ينكر حبه لها .. حب فيها شموخها اخلاقها تواضعها .. واللي ذبحه زود جمالها .. صج فارس تعدى الخطوط الحمرا مع مناف .. بس صحح غلطته بالزواج اللي كان مخطط له من البدايه .. حبه لمناف طغى على كل مشاعره .. حب مناف استوعب قلب فارس بالكامل .. مشاعره اتجهت لمناف وبس .. قلبه يخفق لها هي .. عيونه ماتشوف الا هي .. انفاسه لها .. ضحكاته لها .. كلامه لها .. فارس بكل ما فيه لمناف .. فارس لو خسر العالم كله عشان مناف ما بيهتم .. لان مناف كل عالمه ودنيته وحياته ..
طموح: روعه كلامك .. كمل ..
فارس مبتسم: فارس فالقصه يحب خواته ويفضل فاطمه عليهم .. ايمان تغار بس يحب خفة دمعها ولسانها الطويل يحب مريم الرقيقه ودلعها .. يوجه عبدالعزيز وجاسم على طول .. علاقته القويه بمحمد ولد عمه عطت شخصيته طابع الصداقه .. فارس الشخصيه اللي لاقت جمهور من القراء .. وسيارته الرنج الاسود سوت خوش شغل .. 
طموح: اما ان الرنج الاسود سوا شغل .. بصراحه سوا شغل عدل .. مشكور يا فارس على كلامك يا ذوق ..
فارس: حاضرين لج يا طموح ..
طموح: تسلم لي يا راعي الرنج الاسود ..
الجوهره وابراهيم وعلاقة حب استمرت 8 سنين .. 
طموح: السلام عليكم يا جماعه ..
الجوهره وابراهيم: وعليكم السلام يا طموح ..
طموح: شحالكم يا جماعه ؟
الجوهره: الحمدلله ..
ابراهيم: تمام ..
طموح: طبعا ابي اعرف رايكم في الجوهره وابراهيم ..
ابراهيم: الجوهره كانت الام الحنونه ليوسف وهنادي .. ضحت بمستقبلها عشان اخوانها .. قتلت طموحها عشان تشوف الفرحع فعيونهم والبسمه على شفاهم ..
الجوهره مبتسمه: وابراهيم مثال للرجل الطيب الصبور .. صبر عليها 8 سنين .. وبعدها الله رزقم بحياة حلوه بسيطه ومتواضعه .. بذرتها حبهم وثمارها لولو وخليفه .. 
طموح: ابراهيم والجوهره سلطت عليهم الاضواء فالبدايه وانهيت قصة حبهم نهايه حلوه ..
ابراهيم والجوهره: مشكوره يا طموح .. تشرفنا بالمشاركه في قصتج ..
طموح: الشرف لي حبايبي ..


هنادي ونواف .. هنادي الفتاة الشقيه المرحه .. ابراهيم (صاحب الجريده) الرجل التقليدي ..
طموح: مرحبا ..
هنادي ونواف: هلا طموح ..
طموح: ابغي اعرف رايكم بادواركم ؟
نواف: هنادي الشخصيه المرحه اللي حبت خالها بسرعه .. دمها خفيف ودايما تجيب الكلام لنفسها ..
هنادي: هههههه .. نواف (صاحب الجريده) حبته هنادي بعيونها قبل قلبها .. نواف الرجل الشرقي .. شاف هنادي وقرر انه يتزوجها .. وحركة انه تعرف على خالها حلوه وايد وعجبتني ..
نواف: كلي ذوق ادري ..
هنادي: تبي تاكل الجو عني ..
طموح: هههههه .. حليلكم يا عصافير .. مشكورين وماقصرتوا ..
ريما الرقيقه بنت سلمان .. اجتماعيه وبسرعه اخلطت بالكل .. حبت يوسف ودوم تسوي له افلام ..
طموح: هلا ريما ..
ريما مبتسمه: هلا طموح ..
طموح: ريما كلميني عن شخصيتج شوي ؟
ريما: هممممم .. ريما بنت سلمان المسكين .. اللي يون طول الليل .. ريما حنونه ودلوعه شوي .. تحب ابوها لانه عوضها عن حنان كل السنين اللي ضاعت من عمرها .. وتحب جوجو وتقولها كل شي .. طيبه واموره ودمها خفيف ..
طموح: صج انج حبوبه يا حبوبه .. يسلمو ريما ..
يوسف العاشق المجنون .. الوسيم الجذاب .. الزمن جمعه صدفه بفاطمه .. 
طموح: حيالله المزيون ..
يوسف منحرج: كلج ذوق يا طموح .. الله يحيج ..
طموح: تكلمنا عن العاشق المجنون لو سمحت ..
يوسف: العاشق المجنون حب فاطمه والصدف جمعته معاها اكثر من مره وخلته يتعلق فيها .. واحلى صدفه اللي جمعته مع اهلها .. حب فاطمه بكل ما فيه .. و فاطمه كانت سبب في انه يخلص الجامعه ويكون نفسه .. وايد كان معجب بحركة بوفارس لما كتب له رساله .. حس انه عرف من يناسب .. شخصية يوسف كل بنت تتمناها .. من ناحية الشكل والاخلاق والشخصيه ..
طموح: سلامي عليك يا يوسف .. 
يوسف: كلج ذوق يا طموح ..
طموح: يعطيك العافيه ..
ام مناف .. طليقة بوفارس .. دارت دنياها و بنتها تزوجت ولد طليقها .. 
طموح: مرحبا فاطمه ..
ام مناف: هلا وغلا ..
طموح: تكلمينا شوي عن ام مناف ..
ام مناف: فاطمه في يوم من الايام كانت متزوجه محمد .. بس ما صار نصيب والكل راح في حاله .. اكيد الكل يسأل عن سبب انفصالهم .. بصراحه طموح فكرت في سبب .. بس مالقت فقررت انها تخلي السبب اونه سر .. خخخخخ طبعا فاطمه شخصيتها طيبه وايد وتحب عيالها .. و موت نايف أثر فيها وايد .. وصدمتها ببنتها لما عرفت انها تكلم فارس قبل الزواج .. بس تدخل فارس فالموضوع غير من رايها فيه ..
طموح: عجبتني ان طموح ما لقت سبب فخلته سر اونه .. ههههههه ..
ام مناف: كلج نظر يا طموح ..
طموح: عاد وين اطلع سبب الحين .. خلاص القصه انتهت ..
ام مناف وطموح: ههههههه ..
طموح: تسلمين يا ام مناف ..
عبدالله الطفل البريء .. اضاف جو حلو بالقصه بشخصيته البريئه وضحكاته الحلوه اللي ملت صفحات القصه ..
طموح: عبود ..
عبدالله: ههاااااااي .. هلا ..
طموح مبتسمه: شحالك حبيبي ؟
عبدالله: الحمدلله ..
طموح: كلمني عن عبود ..
عبدالله: عبود طيب ويحب نايف اخوه .. و وايد تأثر بموته .. بس دخول فارس في حياتهم غير اشياء وايد .. وايد يحب يقلد فيصل .. برأة الاطفال تلقينها في عبدالله .. 
طموح: فعلا ان عبدالله بريء .. مشكور يا عبود ..




مناف بطلة القصه .. الرقيقه الطيبه الخلوقه .. اللي خذت قلب فارس غصبن عنه وعنها ..
طموح: هلا مناف ..
مناف: اهلين طموح ..
طموح: باختصار تتكلمين لنا عن مناف ..
مناف: طبعا مناف الفقيره اللي استرخصتها ام فارس شخصية بنت مكسوره مالها سند في الدنيا من بعد موت ابوها لقت في فارس كل الحنان والحب اللي كانت تبحث عنهم من بعد وفاة ابوها .. طبعا معروف ان اهل مناف من صوب امها مو معترف فيهم .. مناف كانت شايله هم اخوانها وخايفه عليهم .. بس دخول فارس في حياتهم غير اشياء وايد .. مناف حبت فارس بكل ما فيها والدليل رفضها للدكتور حامد .. تمسكت بفارس حتى من بعد اللي سوته فيهم ام فارس الشرسه .. الصدفه الحلوه اللي جمعتها بفاطمه و مريم كانت مثل الحلم بالنسبه لها .. وصدمتها باغراب صدفه في حياتها .. هو ان بوفارس كان مالج على امها من قبل .. مناف الحبوبه الحين عايشه مع فارس و ولدهم نايف الصغير ..
طموح: يسلمو يا قلبه ..
مناف: هههههه .. فارس يقولها احلى ..
طموح: تسلمين يا عسل ..
فصيل الطفل الرجل .. الحياة القاسيه اللي مر فيها علمته اشياء وايد ..
طموح: مرحبا فيصل ..
فيصل: هلا طموح ..
طموح: يا فيصل .. عطنا نبذه عنك ..
فيصل: شخصية فيصل الطفل الرجل على قولتج .. ظروف فيصل اللي مر فيها حتمت عليه انه ينسى امر طفولته يفكر في حياته جدام .. فيصل مر بتجارب وايد علمته شلون يستوي ريال .. وغير تعلقه بفارس واختلاطه فيه طول الوقت خلاه يفكر بنفس المنطق والطريقه .. شخصيته غامضه ومحيره .. ماتعرف متى ممكن فيصل يضحك ولا يبكي ولا متى بيعصب ..
طموح: تسلم على هالتحليل يا رجل ..
فيصل مبتسم: العفو وحاضرين لج ..
طموح: كل الشكر لك يا فيصل ..
الجد .. الشيبه الكشخه .. راعي المواعد والسوالف البطاليه مع عبدالعزيز ..
طموح: هلا يبه ..
الجد: اهلين ..
طموح: بكم كلمه اوصف لي الجد ..
الجد: الشباب يقتهرون من جمالي .. والبنات ذايبين فيني ..
طموح: ههههه .. يسلم راسك ..
الجده .. الحنونه اللي وقفت مع فارس لين آخر المشوار .. و وصته على مناف ..
طموح: السلام عليكم ..
الجده: هلا وعليكم السلام ..
طموح: بعد ابي منج كلميتين توصفين فيها الجده ..
الجده: احب عيالي عيالي كلهم .. بس فروس اكثرهم .. دوم يلعوزني .. صدمتني هيا بطريقة تفكيرها هي و مزنه مرت ولدي محمد .. 
طموح: يعطيج العافيه ..
الجده: الله يعافيج ..
طموح: تسلمين على هالسطر الغاليه ..
هيا .. العمه الحنونه .. والصدمه الكبيره في طريقة تفكيرها ..
طموح: هلا هيا ..
هيا: اهلين ..
طموح: كلمينا عنج ..
هيا: طبعا هيا انسانه قررت انها تززوج الوحده من بعد عبدالرحمن اللي توفى .. بس الكل انصدم بطريقة تفكيرها 
طموح: تسلمين يا هيا ..

.......................



