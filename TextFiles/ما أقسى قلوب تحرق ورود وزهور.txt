

في ليلة شتاء بارده تسلل البرد الى داخل البيت المتواضع في حي شعبي في مدينة الدمام .
غرفه كئيبه الوانها احمر واسود و كأنها توحي بمدى حزن صاحبة هذه الغرفه .
سرير فردي متواضع ومفرش اسود ودولاب كبير الوانه متفاوته بين الاسود والرمادي .
جلست ع الكرسي بحزن بالغ
" ليش امي انفجعت لما قلت لها اني اطبق عند الدكتور عبدالله العامر
كأنه فيه شي بين اهلي والعامر وشي كبير او بالاحرى مصيبه عظيمه
امي مو متحمله حتى تسمع اسم العامر , بس ابوي كان هادي وطبيعي جدآ
حتى وجهه كان عاديه وواضح عليه انه مو خايف عكس امي
انا لازم اعرف وش السالفه سوا من امي
ولا مع مرور الوقت راح اعرفها "
سندت براسها ع الجدار بتعبت والتفكير مرهقها والتعب متمكن منها رنفسيآ وجسديآ .
" كيف بروح للتطبيق وامي مو راضيه عني
ورضا الله من رضا الوالدين وسخط الله من سخط الوالدين
وربي ماراح يوفقني وانا رايحه لمكان امي مو راضيه اني اروح له
ليش حياتي كذا من حزن بحزن اكبر واكيد المشاكل اذا توظفت بتصير اكبر واكبر
يعني انكتب على اني اعيش حياتي حزينه اللهم لااعتراض على امرك "
وقامت وصلت العشاء وصلت الوتر ورجعت لسريرها ورفعت الغطاء الثقيل الدافئ وتمددت وهي تتغطى باللحاف .
ليله عصيبه على رتيل تصارع خوفها وضيقها من التطبيق او من الدكتور عبدالله .. مشكل لها ضغط في البيت وفي المستشفى .
تعوذت من الشيطان وقرأت المعوذات وهي تستلم للنوم .
مرت فقط ثلاث ساعات وهي غارقه في نومها وفاقت من نومها على صوت منبه جوالها يعلن دخول اذان صلاة الفجر .
خذت لها شور وصلت صلاة الفجر ونزلت تحت وتوجهت للمطبخ ودخلت وقبلت راس امها : صباح الخير يأحلى ام .
نوال بحنان بالغ : صباح النور ياهلا ببنيتي نور حياتي .
رتيل وهي ترتب اكواب الحليب بالصينيه : يمه دعواتك لي انجح .
نوال : وش رايك حبيبتي تتركين الدراسه كلها وتجلسين عندي ؟
رتيل : لا يمه ما اقدر , ابوي دخله الشهري الف ريال وانتي عارفه انه يصرف علينا وعلى عمتي واول عشر ايام واحنا مطفرين ولازم نتسلف من خلق الله خليني اشتغل عشان اقدر اعيش مثل غيري ونعيش حياه حلوه .
نوال : يابنتي الفلوس ماتسوى ولا شي الدم اغلى من الفلوس .
رتيل بخوف : يمه وش قصدك ؟
انتبهت نوال لزلتها : ولا شيء بس اقصد انه انتي عندي اغلى من الدنيا كلها .
رتيل وهي تشيل الصينيه : بروح اصحي عمتي اكيد البارح كانت سهرانه مع سراب كالعاده اذا تعبت .
نوال بحزن : الله يكون بعونها ويشفي سراب .
رتيل : الفشل الكلوي علاجه بالزراعه او الغسيل .
نوال : الدعاء اكبر علاج واللجوء الى الله والقران هو العلاج .
ابتسمت رتيل لأمها وطلعت للصاله ونزلت الصينيه على السفره اللي بالارض وطلعت لغرفة عمتها اللي جنب غرفتها طرقت الباب ثلاث مرات وفتحته بهدوء وكانت اضاءة الغرفه خافته عن طريق الابجوره : صباح الخير عمتي .
العنود بود : صباح النور ياهلا وغلا .
رتيل : اش اخبار سراب ؟
العنود : الحمدلله احسن منها امس بس الى الحين تعبانه .
رتيل : الله يشفيها ويقومها بالسلامه , يله عمتي ننتظرك على الفطور .
العنود وهي توقف : الحين جايه وراك .
نزلت رتيل مع الدرج وشافت ابوها بالصاله وسلمت على راسه : صباح الخير .
فواز بابتسامه : ياهلا بنور البيت .
جلست رتيل جنبه وصبت له قهوه ونزلت العنود مع الدرج : صباحك الله بالخير يابو رتيل .
فواز : ياهلا بك صباح النور , وشلون سراب ؟
العنود : الحمدلله بخير , تكفى يافواز ابيك تروح اليوم لمدرستها وتاخذ لها اجازه على الاقل ثلاث ايام .
فواز : حاضر بس احط رتيل بالمستشفى واروح اخذ اجازه لبنتك .
طلعت نوال من المطبخ ومعاه صحون الفطور رتبتهم على السفره وهو عباره عن نواشف وبيض مسلوق وحليب .
وصبت اكواب الحليب وكل واحد اخذ له كوب وطالعت نوال بـالعنود : سراب وينها ليش ماجات تفطر مو عاده لها .
العنود بحزن : من البارح ما نامت وتو نامت بعد ماصليت الفجر .
نوال : ياقلبي عليها , العنود وضع بنتك ماينسكت عليه لازم تودينها للمستشفى .
رتيل : اخذها معاي ؟
العنود : ياقلبي فلوسي ماتكفى عشان تاخذينها لمستشفى خاص .
فواز : طيب الساعه 9 انا اوديها المستشفى .
العنود بضيقه : ماعاد ينفع يافواز بيعطونا نفس الادويه اللي عندي واحنا كل اسبوعين بالمستشفى خلاص انا عارفه حالة بنتي كلها ثلاث ايام وهي مثلها اول واحسن ان شاء الله .
وقفت رتيل : عن اذنكم بروح اغير ملابسي لازم اروح للمستشفى بدري .
لبست رتيل تنوره التطبيق سوداء وقميص اسود وفوقها معطفها الابيض اللي يوصل تحت ركبتها سكرت ازارير المعطف وطالعت بنفسها بالمرايه بيضاء وعيونها واسعه وعدستها سوداء وشعرها يوصل اعلى اكتافها لونه اسود وشفايفها ورديه صغيره وخشمها طويل .
لفت طرحتها ولبست نقابها ولبست عبايتها وخذت شنطتها وطلعت لأبوها اللي ينتظرها بالسياره .


~ ~ ~

في مستشفى العامر...
بمكتب نائب مدير المستشفى والمشرف على الطلبه المتدربين .
عبدالله : دكتوره اشجان لاتدخلين نفسك بشي مايخصك , وانتي وش دخلك بالدكتوره رتيل ؟
اشجان وهي تحاول تهدي عصبيتها حتى ماتعرفع صوتها عند عبدالله : اشلون يادكتور تخلي رتيل بين ثلاث شباب وانا وصاحبتي بالغرفه بروحنا وناقصنا طالبه .
عبدالله : انتي مالك دخل بالموضوع هذا , تجي الدكتوره رتيل ونتفاهم انا وياها .
انقهرت اشجان : دكتور عبدالله رتيل تستحي كثير واحتمال ماتقدر تناقشك بالموضوع هذا .
عبدالله وهو يفتح الملف اللي قدامه وبعدم اهتمام : اذا جات الدكتوره هي اللي تناقشني مو انتي , وتقدرين تشوفين شغلك .
طلعت من عنده اشجان بقهر " والله من جد اني متطفله ولا اشلون اروح عند هذا واكلمه بموضوع مايخصني " وشافت رتيل وراحت لها : صباح الخير ياحلى دكتوره .
رتيل بابتسامه : صباح الورد , الدكتور عبدالله مستمر معانا ولا غيروه .
ضحكت اشجان : شكلك خايفه انهم يغيرونه لا موجود بالمكتب وقبل شوي كنت اكلمه بموضوعك بس ما اعطاني وجه .
رتيل : لا خلاص هو قفل الموضوع من امس وقالي انسي اني راح انقلك عند البنات هو وزع المجموعات وماراح يغيرها .
اشجان : وربي يقهر , الله يعينك عليه لااا وياسر اللي معاك بالمكتب يصير ولد عمة عبدالله .
رتيل : يمه منك من وين تجيبين اخبارهم .
اشجان : امي تعرفهم اظن صديقة ام عبدالله .
رتيل : انا بروح اوقع حضوري عند العله هذا .
اشجان بضحكه : ههههههههههههه عله ؟
دخلت رتيل بعد ماطقت الباب وراحت للطاوله اللي على جنب وعليها ملف التوقيع ووقعت وطالعة الدكتور عبدالله وهو يقول : اذا كان فيه موضوع بتكلميني فيه تجين انتي مو تقولين لزميلاتك .
رتيل " هذا اشلون عرفني " : اوكي .
عبدالله : وامس انا قلت لك يادكتوره خلاص لاتحاولين بالموضوع هذا انتي مع مجموعه شباب ومافيه مشكله لك مكان خاص فيك .
رتيل بقهر : دكتور عبدالله ترضى انه اختك تجلس مع شباب من الصباح الى بعد الظهر .
عبدالله بابتسامه : اكيد لا , وبعدين خواتي تخصصهم بعيد عن الطب لأنهم عارفين الطب كله اختلاط .
رتيل : بس يادكتور الجامعه اعطونا خيارات المجموعات وانا كنت مختاره مجموعة صاحباتي اشجان وعبير .
عبدالله بهدوء : اخترتي المجموعه بالجامعه وهنا بالمستشفى انا اللي غيرتها وانا الامر الناهي والمستشفى كله تحت امري يعني ماراح تتغير مجموعتك .
طلعت رتيل من عنده وهي تغلي من القهر والغضب دخلت بالمكتب وشافت الشباب ( ياسر , سامي , محمد )
جلست بمكتبها المكون من طاوله متوسطه الحجم وكرسي اسود مو بعيده عن الشباب بس هم بجهه وهي بجهه .
نزلت شنطتها تحت الطاوله وسحبت غطوة نقابها الاسلامي تحت حتى ماتبين عيونها كانت متضايقه , مع انهم ماكلموها ولا حتى طالعوها .
خذت نفس عميق " الله ياخذك ياعبدالله "
ماقدرت تجلس تحس بإحراج وماتدري وين تروح .
سمعت صوت واحد من الشباب ( ياسر ) : دكتوره .
رفعت رتيل راسها : نعم .
ياسر : متضايقه من الجلسه هنا ؟ اروح للدكتور عبدالله اقوله يغير مجموعتك ؟
رتيل ماتدري وش ترد عليه " هذا ولد عمته اكيد بيسمع كلامه " : ايه جزاك الله خير .
طلع من عندهم ياسر ورتيل طلعت من المكتب ووقفت بالممر تطالع الناس الداخلين والطالعين والممرضات اللي مثل خلية النحل .
جلست تفكر " يا الله لو يتحقق حلمي واصير دكتوره "
قطع عليها تفكيرها الدكتور عبدالله اللي يمشي وجنبه ياسر : دكتوره رتيل .
طالعته رتيل... واردف : انا ماقلت لك الموضوع منتهي خلاص .
ياسر بعصبيه : عبدالله والله عيب عليك .
عبدالله بعصبيه : ياسر لاتخليني اغلط عليك , ويله ادخل .
ياسر بصوت عالي : عبدالله مهما كان منصبك مايجوز تكلم البنت لوحدك ع الاقل جيب معاك ممرضه ترا هي مثل اختك .
عبدالله : ياسر ادخل .
دخل ياسر وانقهرت رتيل " هذا كل الناس تحت امره " .
عبدالله : مو قلت لك اي شي يخصك تجين انتي مو تقولين لاصحابك .
رتيل بقهر : مو انا اللي قلت لهم , وهذا هو اللي قدم خدمته علي ماطلبت منه .
عبدالله بعصبيه : يله ادخلي بالمكتب وشوفي شغلك .
رتيل وهي تحاول تسيطر على اعصابها : اسفه دكتور عبدالله انا تربيتي تمنعني اجلس مع شباب .
ابتسم عبدالله وبسخريه : وتربيتك هذي ليش مامنعتك تدخلين طب .
رتيل " ياثقالة دمك الله يصبرنا عليك " : دكتور انا ما ابي ادخل ان شاء الله اجلس بالممر بدون مكتب بس ما اجلس مع شباب .
عبدالله : حطينا لك مكتب مستقل .
رتيل : والمكتب المستقل بنفس الغرفه .
عبدالله : خلاص خليك هنا وراح ينخصم منك 20 درجه واحلمي تنجحين .
رتيل بعصبيه : الغلطان اللي يسلمك درجات المتدربين .
عبدالله : دكتوره رتيل انتي محسوبه عليك كل كلمه واي غلطه منك راح تنخصم من درجاتك ولاتتحديني .
رتيل : انا مو جايه اتحدى جايه اتدرب 6 اشهر وامشي من هنا .
مشى من عندها عبدالله وهي مو عارفه وين تروح ماتقدر تدخل عند الاولاد ولا تقدر تجلس بالممر .
قررت تروح للمدير وتطلب منه يغير مجموعتها...
راحت لمكتب المدير وقابلت السكرتيره : سلام عليكم .
: عليكم السلام اهلا وسهلا .
رتيل : ممكن اقابل الدكتور علي العامر ؟
: لا الدكتور علي مش موجود بس انا السكرتيره سوسن عاوزه حاقه ؟
رتيل : لا شكرا , طيب نائب المدير مين ؟
سوسن : الدكتور عبدالله العامر .
طلعت رتيل " ياربي وش هالحظ وعبدالله العامر هذا مسيطر على كل شي حوله "

~ ~ ~

بيت ابراهيم العامر .
بغرفة شهد
: يمه انا خايفه من فيصل هو صاير يهددني كثير وبياخذ مني بنتي .
هاجر وهي تحضن شهد : خلاص ياقلبي لاتبكين وعبدالله قالك فيصل مستحيل ياخذ لتين .
شهد بين شهقاتها : امس اتصل علي فيصل يقول اذا مارجعتي لي راح ياخذ لتين .
هاجر : وش المشكله اللي بينك انتي وزوجك ؟
شهد : يمه المشكله كبيره ما اقدر اقولك وش اللي صار الحين .
هاجر وهي توقف : شهد ياعمري اذا ماقلتي وش اللي بينكم مانقدر نحل المشكله .
شهد : يمه انا ما ابي فيصل خلاص والحل هو الطلاق .
هاجر بحزن على حال بنتها : لا ياشهد مايصير تتطلقين .
شهد : يمه فيصل مو محترمني وهو اهاني وخلاص مالي رجعه لبيته .
هاجر : شهود قولي وش المشكله .
شهد : يمه قلت لك ما اقدر اقولك الحين .
هاجر : لك اسبوعين من جيتي عندنا ماقلتي لنا وش المشكله وابوك مايبيك تطلقين .
شهد بغصه : يمه مافيه حل مع فيصل إلا الطلاق , بس بنتي ما ياخذها .
هاجر بحزم : لتين بنته مثل ماهي بنتك ومايصير تحرمينه من بنته تعيش معاك 7 سنوات وياخذها ابوها .
شهقت شهد : يمه تفضلين ولد اخوك علي ؟ ما اهمك انا ولا اهميتي لي ؟
هاجر : الله يهديك ياشهد ماقلت كذا وانتي بنتي واكيد اغلى من عيوني بس اقولك الطلاق كله مشاكل .
شهد : بس قلت لكم مالي رجعه لبيت فيصل .
هاجر : انا بتصل على فيصل واسأله وش اللي بينكم اذا انتي ماتبين تقولين .
شهد برجاء وهي تبكي : لا يمه انا اقولك بس مو الحين .
هاجر بخوف : وش فيك ياشهد ؟
شهد وهي تمسح دموعها : يمه ما ابيك تكلمينه .
هاجر : طيب متى بتقولين لي وش اللي صاير بينكم ؟
شهد : ما ادري الحين ما اقدر اقول .
هاجر : خلاص حبيبتي اخليك على راحتك .
شهد : يمه وين لتين ؟
هاجر : مع المربيه , شهد بنتك لازم ترجع لمدرستها .
شهد بإعتراض : لا يمه مو لازم تدرس ولسه صغيره والروضه مو لازم , اذا دخلت الابتدائي اجيب لها مدرسه .
هاجر باستغراب : طيب ليش كذا ؟
شهد : اخاف فيصل ياخذها .
هاجر : لا ان شاء الله تنحل مشكلتكم قبل البنت تدخل الابتدائي .
شهد : يمه مستحيل ارجع له راح اتطلق منه خلاص ما ابيه .
طلعت هاجر من عند بنتها .
ورن جوال شهد وردت : نعم .
فيصل : شهد اليوم انا جاي للشرقيه وباخذك معاي واذا مارجعتي باخذ لتين .
شهد وهي تبكي : لا بنتي ماراح تاخذها وانا ما ابي ارجع لك .
فيصل : خلاص انا غلطت عليك ومديت يدي وتعذرت منك ليش ماترجعين لي ؟
شهد : فيصل غلطك هذا لايمكن في يوم من الايام يتصلح خلاص انا ما ابيك .
فيصل : شهد طلبتك سامحيني وانا آسف .
شهد بقهر : وتمد يدك علي وتقولي بكل برود اسف .
فيصل : اش اللي يرضيك اسويه لك وتسامحيني ؟
شهد : تطلقني وتخلي بنتي معاي , خلاص انا ما ابيك كرهتك .


~ ~ ~


كانت رتيل تمشي مع الممر الطويل ورن جوالها : هلا شجّون .
اشجان : وينك ؟
رتيل : اتمشى بممرات المستشفى .
اشجان بتحذير : ياويلك لو يشوفك الدكتور عبدالله .
رتيل بعصبيه : واذا شافني الدكتور عبدالله ؟ الدنيا على كيفه ؟
اشجان : رتيل ياهبله لاتسوين شي غلط ولاتعاندين الدكتور عبدالله عنادك هذا راح يدفعك ثمن غالي .
رتيل : اشجان يعني معقوله بجلس بالمكتب لوحدي مع ثلاث شباب ؟
اشجان : لا ومو زينه بحقك تجلسين معاهم , وبعد مو معقوله تتمشين بالمستشفى وانتي عندك شغل .
رتيل : والله عبدالله ماقالي انه عندي شغل .
اشجان : اشلون يقولك وانتي مو بالمكتب يعني بيروح يدور عليك ؟
رتيل : اوووف متى اخلص التدريب وارتاح .
اشجان : امشي مثل الناس وطبقي كل اللي يقوله الدكتور عبدالله وتخلصين التطبيق بدري .
رتيل : هو مشرف علينا مو يأمرني اجلس مع شباب , شكلي بقول لأبوي يتفاهم مع هذا .
اشجان بجزع : لا لا يا رتيل ابوك مايقدر على عبدالله والله يوديه بستين داهيه ابعدي ابوك عن مشاكل التدريب .
رتيل بعد تفكير : يعني شايفه كذا ؟
اشجان : اذا قلتي لأبوك راح يضيق خلقه ويهتم زود على همه .
رتيل : طيب اشجان ماتقدرين تجين والله ضايقه فيني الدنيا وماعندي احد .
اشجان : لا لا مانبي نسبب مشاكل من اول يوم الحين روحي للدكتور عبدالله وقولي له يغير مكانك وبأسلوبك الحلو راح تقنعينه ويغير المجموعه .
رتيل : مع السلامه بروح له .
اشجان : بس اول ماتطلعين قولي لي وش صار معاك .
رتيل : اوكيه . وقفلت من اشجان ودخلت جوالها بجيب المعطف الابيض اللي هي لابسته .
وتوجهت لمكتب الدكتور عبدالله شافت الباب مفتوح وعبدالله منشغل بالملفات اللي قدامه طقت الباب ودخلت : سلام عليكم .
عبدالله رفع راسه ورجع يطالع الاوراق : وعليكم السلام .
رتيل بتردد : دكتور عبدالله ابي اغير مجموعتي انا ما اقدر اجلس بالمكتب .
عبدالله بحزم : يادكتوره الموضوع هذا مقفل من امس ومجموعتك هذي ماراح تتغير , انتي بتسوين مشاكل على اي شي ؟
رتيل : ما ابي اسوي مشاكل بس مو قادره اجلس بين شباب , خلاص لاتغير المجموعه جيب على الاقل عامله معاي بالمكتب .
عبدالله : العامله اكيد عندها شغل مو مثلك جايه للمشاكل .
رتيل بقهر : اذا ماغيرت مجموعتي راح ارفع عليك شكوى عند الدكتور علي .
ابتسم عبدالله : الدكتور علي يعرفني زين ومستحيل يعاقبني عشانك وهو عارف اني ماغلطت على احد .
رتيل : انا مابي اشتغل بمكتب كله شباب .
عبدالله : خلاص اجلسي ببيت اهلك اذا ماتبين تجلسين مع شباب .
رتيل : بليز دكتور غير المجموعه او انقلني لمستشفى ثاني .
عبدالله : لا ماراح انقلك لأني قلت لدكتورتكم اللي من الجامعه ماراح ننقل احد وهي وافقت .
رتيل تحاول تهدي نفسها : طلبتك يادكتور غير المجموعه والله ما اقدر اجلس معاهم .
عبدالله وهو يوقف : قلت لك لا , والحين امشي معاي عشان تطبقين على حاله .
رتيل بخوف : لا مستحيل انا مو مستعده الحين .
عبدالله بسخريه : ومتى بتصيرين مستعده يا دكتوره ؟ - وبجديه - يله مامعاي وقت .
مشت رتيل وراه وهي مقهوره منه .
وصلو قسم العمليات وشهقت رتيل : يعني اشلون اطبق على عمليه ؟
عبدالله : لا تعملين اللي عملو الطلاب , بس تسوين تخدير للمريض وتطلعين وهذي عليها 5 درجات .
رتيل وهي ترجف : لا ما اقدر .
عبدالله بعصبيه : انا ابي اعرف انتي ليش داخله طب خايفه من الاختلاط وخايفه من الابره , يله بسرعه العمليه بعد 10 دقايق خدري المريض واطلعي ولا ترا انتي اللي بتكونين مساعده لي بالعمليه .
دخلت رتيل بالغرفه الخاصه بالطاقم الطبي اللي بيجرون العمليه ولبست كمام وقلس على يدينها ودخلت بالغرفه وشافت الممرضات يجهزون اغراض العمليه , جات ممرضه معاها الابره وخذتها رتيل وسوت عملية التخدير بنجاح : خلاص دكتور المريض تخدر اطلع ؟
عبدالله : ايه اطلعي خلاص , وروحي عند زميلاتك اذا كان تبين .
ابتسمت رتيل وهي راجعه للغرفه عشان تاخذ نقابها " اول مره يسوي فيني خير "
نزلت الكمام والقلاس وخذت نقابها وربطته بإحكام ونزلت الغطاء على عيونها وطلعت لغرفة صاحباتها طقت الباب ودخلت : سلام عليكم .
وقفت اشجان : عليكم السلام , ياهلا وغلا تو مانورت الغرفه .
رتيل : منوره بوجودك , ليش ماقلتي لي انك مطبقه على التخدير ؟
اشجان : اووه والله نسيت خدرت عجوز والدكتوره صفيه اخطأت بالعمليه واتوقع الدكتور عبدالله يتحمل الخطاء هذا .
رتيل : لا وش دخله عبدالله , هي اللي سوت العمليه وهي اللي تتعاقب .
اشجان بابتسامه : اقول رتيل لا يكون حبيتي الدكتور عبدالله ؟
رتيل بعصبيه : اشجان وبعدين معاك ؟
ضحكت اشجان : والله اشوفك تدافعين عنه .
رتيل وهي تجلس ع الكرسي اللي مقابل لاشجان : انا مادافعت عنه بس اوضح لك انها مو غلطه خطاء العميله , إلا اش صار عليها المريضه ؟
اشجان وهي تجلس ع كرسيها : تعبانه ودخلوها العنايه الله يقومها لعيالها بالسلامه والله يكسرون الخاطر .
رتيل : وانتي اش عرفك بكل التفاصيل هذي ؟
اشجان بابتسامه : صفيه صديقة امي وقالت لي على كل شي عشان اقول لأمي وتنقذها امي من العقوبه .
رتيل باستغراب : ليش امك مع لجنة الصحه ؟
اشجان : لا بس امي معروفه وهي سيدة اعمال وتقدر تطلع صفيه من العقوبه بكم مليون تعطيهم اهل المريضه .
رتيل رفعت حاجبها بإستنكار : ليش هي ارواح الناس لعبه عندهم عمر الفلوس ماصارت اغلى من الروح .
اشجان : عاد هي وامي تفكيرهم كذا .


~ ~ ~

بيت فواز الحمد...

كانو جالسين نوال والعنود ويتقهون ويتابعون التلفزيون .
العنود : نوال اتصلت علي ام ماجد تقول الحين بتجي .
نوال بابتسامه : ايه قالت لي البارح .
العنود : انا بروح اجدد القهوه .
نوال : لا مايحتاج توها جديده القهوه .
رن الجرس ووقفت العنود :بروح افتح الباب اكيد هذي ام ماجد .
وطلعت من الصاله ورفعت طرحتها على راسها وصلت الباب : مين ؟
....: انا ام ماجد .
فتحت العنود الباب وسلمت على ام ماجد : ياهلا بأم ماجد هلا بمرة اخوي .
لطيفه بابتسامه : ياهلا بك , إلا اشلون سراب ؟
العنود : الحمدلله بخير .
دخلو بالصاله ووقفت نوال : ياهلا بأم ماجد .
سلمت على لطيفه وجلسو .
لطيفه : شخباركم ؟
نوال : الحمدلله بخير .
لطيفه : ام وائل وين سراب بسلم عليها .
وقفت العنود : بروح اجيبها .
وطلعت العنود .
وطالعت لطيفه بنوال : العنود للحين ماتدري وين ولدها ؟
نوال بحزن : لا والله الى الحين ماندري وينه .
لطيفه : الله يرده لها بالسلامه .
نوال : امين .
دخلت العنود وسراب تمشي وراها وقفت لطيفه وسلمت على سراب : وش اخبارك ياماما ؟
سراب : الحمدلله طيبه .
لطيفه : دوم يارب وانتي طيبه .
طلعت لطيفه من شنطتها 500 ريال واعطتها نوال : هذا مبلغ الفستان اللي سويتيه , و ام جابر اعجبها شغلك وبتجيب لك 6 اقمشه وتبيك تخيطينهم بـ 4 الاف موافقه ؟
نوال بعد ما اخذت الفلوس : ايه موافقه بس هي متى تبيهم جاهزات ؟
لطيفه : بعد 4 اشهر .
نوال : يعني على شهر 5 وهم جاهزات , خلاص بس جيبيهم لي بكره .
لطيفه : ان شاء الله .
وقفت لطيفه : مع السلامه , عاد لاتقاطعونا سيرو علينا .
العنود : ان شاء الله بنسير عليكم .


~ ~ ~

مستشفى العامر...
خلص عبدالله العمليه بنجاح بعد 3 ساعات من التعب طلع وتوجه لغرفة اشجان وعبير وطق الباب : دكتوره رتيل ممكن تجين ضروري .
طلعت معاه رتيل ودخلت وراه بمكتبه : الحين لازم تروحين لمكتبك فيه شغله مهمه لازم تقضينها .
رتيل : ما ابي اروح وقلت لك المكتب هذاك ماراح ادخله بس بروح اخذ عبايتي واغراضي .
رن جوال عبدالله بلاك بيري ورد بـ : هلا حبيبتي .
....: ارجوك عبدالله تعال الحين انا محتاجتك .
عبدالله : والله ما اقدر ياقلبي انا بالشغل ساعه واطلع من شغلي واجيك .
....: طيب قبل لاتوصل البيت اتصل علي .
عبدالله : ان شاء الله , مع السلامه .
نزل جواله ع الطاوله ورتيل حست بغيره تعوذت من الشيطان " لايكون حبيته "
عبدالله : اسف دكتوره بس المكالمه ضروريه ماقدرت أأجلها , يله روحي ع مكتبك وبتوصلك حالة مريض بالانقليزيه وتحولين كل كلمه بالعربي.
رتيل برجاء : دكتور ارجوك ما ابي ادخل المكتب كرامتي وتربيتي وشرفي فوق كل شي .
طلع عبدالله USB : خلاص خذي هذا فيه ملف word خمسميه صفحه وتحولين كل الكلام من انقليزي لعربي .
رتيل بعد ما اخذت USB : ومتى اخر موعد اجيبه لك ؟
عبدالله : بكره الصباح .
رتيل : اوكي .
وطلعت من عنده وطالعت بساعتها تشير الى 1 ونص " بقى نص ساعه واطلع واخيرآ "
دخلت المكتب بعد ماطقت الباب وخذت عبايتها وشنطتها وطلعت .
استوقفها صوت محمد : وين ياحلوه ؟ لاتقولين عبدالله نقلك .
ياسر بعصبيه : محمد عيب عليك .
محمد : لا يكون السيد ياسر هو اللي يعلمني اشلون اتكلم .
ياسر : احترم نفسك لأقول لعبدالله على قلة ادبك , دكتوره خلاص روحي .
مشت رتيل " بعد عله ثانيه بالمستشفى الله يعنني عليهم لا وهذا يبيني طول وقتي معاهم صح ان سامي وياسر محترمين بس لايمكن اجلس معاهم مهما كانو "
دخلت بالمكتب ووقفت اشجان : رتول واخيرآ جيتي عندنا , قولي لي اشلون اقنعتي عديم الاحساس هذا ؟
عبير بضحكه : خلي البنت تتنفس كليتيها بالاسئله .
رتيل : ههههههه لسه مانقلني وسمعته يكلم حبيبته يقول ساعه ويطلع من المستشفى وشكله مستعجل ومو مهتم لي سوا هنا او هناك ماراح ينتبه .
اشجان بهمس : طلع متزوج ؟ كنت ابيه لك .
رتيل بعصبيه : اشجان لأحد يسمعك يقول انتي متيمه بالدكتور عبدالله .
اشجان : هههههههههههههههههههه حلوه متيمه بعبدالله .
رتيل : اكرهه يا اشجان اتمنى الموت ولا اني اشوفه وربي اكرهه .
اشجان باستغراب : طيب ليش كل هالكره ؟
رتيل وهي تجلس وتفرغ اللي بقلبها لصديقتها ومو منتبهه لصديقتهم الجديده عبير : احس انه يتلذذ بتعذيبي يحملني اشياء فوق طاقتي , اخر شي اعطاني فلاش فيه ملف وورد يحتوي على خمسمية صفحه ويقولي ترجمي كل الموجود من الانقليزي للعربي ما ادري ليش هو يحب يعاندني يحب يضايقني انا ما ادري ليش هو يعاملني كذا , وامي لما عرفت انه المشرف الدكتور عبدالله العامر قالت لي مايحتاج تطبيق خليك عندي .
عبير بقهر : بنات مو من الذوق والادب انكم تتهامسون وانا موجوده .
رتيل حست بإحراج : اسفه عبير والله نسيت نفسي .
اشجان : ماعليك منها يا رتيل .
وطلعت من عندهم عبير
اشجان وهي تجلس ع الكرسي المقابل لكرسي رتيل : طيب امك ماقالت لك مين العامر هذولا و اش يبون منك ؟
رتيل : لا مو راضيه تقولي وكل ما سألتها تقول ولا شي وماتعرف العايله بس هم اغنياء وتعرفين بعض عيال النعمه كيف تفكيرهم .
اشجان : صح انتي حلوه ماشاء الله بس مو من المنطق ان امك تخاف عليك عشان جمالك وبعدين احنا هنا نلبس نقاب , حاولي تعرفي اش السالفه من ابوك او عمتك اذا امك ماتبي تقول لك .
رتيل بحزن : لا مستحيل امي قالت لي لو افتح الموضوع هذا والله تزعل علي الى يوم الدين .
اشجان : ياقلبي يا رتيل الله يعينك بالبيت هم وبالمستشفى هم اكبر .
رتيل : لا والمصيبه اللي طالعه لي الحين ولد عمك محمد .
شهقت اشجان بصدمه , ماتوقعت ان رتيل تخونها , لاح قدامها شكل محمد وهو يكلم رتيل , اشلون مانتصدم واللي يخونونها اغلى اثنين عندها .
•° البارت الثاني °•





مدخل البارت :




قال تعالى ( يَأَيُّهَا اْلَّذِينَ ءَامَنُواْ لَا يَسْخَرْ قَوْمٌ مِّن قَوْمٍـ عَسَى أَن يَكُونُواْ خَيْراً مّنِهُمْ وَلَا نِسَآءٌ مِّن نّسَآءٍ عَسَى أَن يَكُنَّ خَيْراً مّنِهُنَّ وَلَا تَلْمِزُواْ أَنفُسَكُمْ وَلَا تَنَاَبَزُواْ بِاْلْأَلْقَابِ بِئْسَ اْلِاْسْمُ اْلْفُسُوقُ بَعْدَ اْلْإِيَمَنِ وَمَن لَّمْ يَتُبْ فَأٌوْلَئِكَ هُمُ اْلْضَّاِلمُونَ ) سورة الحجرات ايه (11)
-
-
-
-
-
طلع عبدالله من المستشفى وركب بسيارته وتوجه للبيت وطلع جواله واتصل عليها : هلا شهود دقايق و اوصل .
شهد بين شهقاتها : عبدالله حاول تجي بسرعه امي وابوي مارجعو من دواماتهم وفيصل يطق الباب انا خايفه انه ياخذ بنتي .
عبدالله بعصبيه : هذا اشلون يجي وهو ماقال لنا .
شهد : ما ادري , تكفى ياعبدالله اسرع خايفه منه خايفه .
عبدالله : لا تخافين وانا معاك .
قفل من شهد وزاد بسرعة السياره ووصل البيت ونزل وشاف فيصل واقف ويرن الجرس عبدالله : هلا فيصل .
فيصل بعد ماسلم على عبدالله وبابتسامه : هلا بولد عمتي .
عبدالله : هلا بك , تفضل حياك الله .
ودخل عبدالله ووراه فيصل ودخلو بالصاله الجانبيه لأن كل اللي بالبيت محارم فيصل ( شهد وامها )
عبدالله : البيت بيتك خذ راحتك , انا بروح اغير ملابسي .
فيصل : ممكن تنادي لي شهد .
وقف عبدالله وطالع بفيصل : شهد ماعندها استعداد تقابلك .
فيصل بعصبيه : عبدالله انا لازم اشوفها , ليش انت كذا هذا بدل ماتضغط عليها وتخليها ترجع لي توقف معاها وتكبر راسها علي .
عبدالله : اكيد انا بوقف مع اختي حق او باطل انا مع اختي .
جاهم صوت شهد اللي واقفه على الدرج وتطالعهم وهي حاضنه بنتها : انا ماراح ارجع لك يافيصل طلقني .
فيصل يعرف انه نقطة ضعفها بنتها : شهد تعوذي من الشيطان وارجعي معاي الحين ولا ترا باخذ لتين الحين .
عبدالله وهو يطالع شهد : يله ادخلي بغرفتك .
دخلت شهد بغرفتها وانفتح باب البيت الداخلي ودخلت هاجر ابتسم عبدالله : يله انا بروح اغير ملابسي وانت تفاهم مع عمتك .
وطلع عبدالله لغرفته واخذله شور ولبس ثوب ابيض ووقف قدام التسريحه وشمر يدينه وتعطر ونزل تحت وسلم على راس امه وابوه .
وطالع بفيصل اللي معاه لتين ويلعب معاها وهي تضحك وجلس عبدالله جنب فيصل : شهد راضيه انك تاخذ لتين ؟
فيصل : عبدالله لا تنسى انه هذي بنتي ولي حق اجي واشوفها .
عبدالله : يعني انت جاي من ابها وبعد على سياره بس عشان تشوف لتين ؟
فيصل : لا بصراحه انا جاي اراضي زوجتي وان شاء الله ما ارجع إلا وهي معاي .
عبدالله وهو ياخذ لتين : ما اتوقع ان شهد ترضى عليك .
فيصل : هي مكبره السالفه الموضوع بسيط .
عبدالله بعصبيه : بسيط وانت ماد يدك عليها ؟
وقف ابراهيم : عبدالله لا تجي بين شهد وفيصل وهي بتروح معاه غصب عنها .
عبدالله وهو يطلع مع الدرج : لا مابتروح معاه .
وصل غرفة شهد ودخل وشاف شهد جالسه ع السرير وتبكي : شهود خذي بنتك .
قامت شهد وخذت لتين وحضنتها وهي تبكي : امي اخذت لتين غصب عني وابوي يقول بروح مع فيصل بالطيب او بالغصب .
عبدالله : اذا انتي ماتبين فيصل والله ماتروحين له لو على جثتي .
شهد بابتسامه اخفت بعض من حزنها : الله يخليك لي ياخوي ولا يحرمني منك .
عبدالله بعد ماقبل راسها : ولا منك .


~ ~ ~

مستشفى العامر...
اشجان بعصبيه : وش بينك وبين محمد ؟
ابتسمت رتيل : وش فيك يا اشجان والله مابينا شي بس هو قاعد يتكلم علي , وفيه واحد اسمه ياسر انقذني من ولد عمك .
ارتاحت اشجان ووقفت : عن اذنك بروح لمحمد .
رتيل بضحكه : وين رايحه يامجنونه .
اشجان : بروح لخطيبي .
وطلعت اشجان وبعد نص ساعه لبست رتيل عبايتها وخذت شنطتها وطلعت لأبوها..
رجعت رتيل من دوامها وتغدأت ونامت بعد صلاة العصر .
نوال وهي تجلس جنب فواز : تكفى يافواز امنع رتيل ماتروح التطبيق والله خايفه على بنتي .
فواز : نوال حذرتك ومن زمان ماتفتحين الموضوع هذا وانتي مو احرص على بنتي مني .
نوال بعصبيه : هي بنتي مثل ماهي بنتك .
دخلت العنود : نوال قصري حسك .
فواز وهو يوقف : استخفت الحرمه ترفع صوتها علي .
العنود : لا اله الا الله وش فيك يانوال خلاص العامر ورقه قديمه واحترقت انسي السالفه وما اظن احد يتذكر الموضوع هذا الى الان الا انتي .
فواز : تكفين يالعنود فهميها انه الموضوع منتهي من زمان وما احد يعرف بالسر اللي دفنته كل السنوات هذي .
نوال بقهر : وانا اخاف السر هذا يطلع لأحد ونضيع .
فواز : لا تطمني ما احد يعرف .
مشت من عندهم نوال .
وجلست العنود وبغصه : فواز مالقيت لي ولدي .
فواز : بصراحه يالعنود ما ادري وش اقولك ولدك جاهد .
شهقت العنود وسالت دموعها : يعني اشلون جاهد ؟ ليش يروح بدون علمي حرام عليه .
فواز : والله رفع راسي وائل الله يحفظه .
العنود : الله يحيمه ويرده لي بالسلامه , بس ليش ماقالي حرام عليه .
فواز : العنود خليك قريبه من رتيل الايام هذي اكيد انها عصيبه انتي ماشفتي نوال اشلون تتكلم عن ال عامر .
العنود : رتيل بعيوني وامها اكيد خايفه عليها .
فواز : هي خوفها مبالغ واخاف الخوف هذا يدفعها الثمن غالي , رتيل لاتحس بشي .
العنود : ان شاء الله .

~ ~ ~


بيت ابراهيم العامر...
جلس عبدالله جنب امه بعد ماقبل راسها : مساء الخير .
هاجر : مساء النور ياهلا بالغالي .
عبدالله : يمه شهد ما ابيها تروح مع فيصل ولا ابيه يشوف بنته بعد اليوم .
هاجر يإستغراب : ليش ؟
عبدالله : هو مد يده عليها وخليه يتأدب ويعرف ان شهد غاليه .
هاجر بعصبيه : عبدالله مايصير اختك تتطلق انت عارف وجهة نظر المجتمع للمطلقه , ووضعنا الاجتماعي مايسمح ان بنتنا تصير مطلقه .
عبدالله : بلا مجتمع بلا بطيخ اهم شي راحت شهود ولا تخلون فلوسكم تضيع بنتكم .
هاجر : مو عشان الفلوس بس انا سيدة اعمال معروفه ومهمه بالمجتمع يعني اشلون بنتي تصير مطلقه ؟
عبدالله : يمه بعيد عن شغلك ومركزك الاجتماعي ترضين ان بنتك تتعذب بحياتها ؟
هاجر بحده : عبدالله انا عارفه مصلحة بنتي وفيصل ولد اخوي واكيد بيخاف على بنتي وماراح يعذبها .
عبدالله : انا ما ابي شهد ترجع له إلا اذا هي رضت عليه وهي زعلانه مستحيل ترجع والله لو تجلس 10 سنوات هنا .
هاجر : ما احد كبر راسها وخلاها تتدلع إلا انت .
عبدالله : اذا مادلعت اختي من ادلع ؟
هاجر بابتسامه : عبود متى ناوي تتزوج وتفرحني بعيالك ؟
عبدالله بابتسامه : قريب ان شاء الله 3 اشهر وابيك تخطبين لي .
هاجر : بخطب لك هيام بنت اختي لولوه ماشــ...
قاطعها عبدالله : لا يمه انا ما ابي هيام وزوجتي انا اللي اختارها .
هاجر : تكفى ياعبود تزوج وفرحني بعيالك اخوك فارس متزوج من خمس سنوات والى الان ماحملت زوجته .
عبدالله : الله يرزقه بالذريه الصالحه .
هاجر : امين يارب .
رن الجرس وفتحت الخدامه الباب بعد ما اذنت لها هاجر ودخلت مشاعل : سلام عليكم .
عبدالله وامه : عليكم السلام .
سلمت عليهم مشاعل وجلست ع الكنبه اللي قدام عبدالله : ياهلا وغلا بعمتي .
مشاعل بابتسامه : هلا بك اكثر , عبود انا زعلانه عليك ولازم تصحح غلطتك .
عبدالله بإستغراب : ليش وش سويت ؟
مشاعل : تأمر بنت تشتغل مع شباب ؟ وين رجولتك وشهامتك حرام عليك هي ضعيفه .
عبدالله بهدوء : ياعمتي هي اللي تعاندني وهي اللي اجبرتني اسوي لها كذا وهي مادخلت المكتب إلا يمكن خمس دقايق .
مشاعل : عبدالله لو شهد تشتغل بمستشفى مع مجموعة الشباب بترضى ؟
عبدالله : لا اختي غير .
مشاعل بعصبيه : يا سلااام يعني بنات الناس امانه عندك وماتخاف عليهم .
عبدالله : انا واثق ان رتيل محترمه والمحترم الناس يحترمونه .
مشاعل : عبدالله والله اذا مانقلت رتيل للمجموعه الثانيه لأزعل عليك واقول لعلي وهو يتفاهم معاك .
عبدالله : كله من السوسه هذا ياسر بس راح اعاقبه .
مشاعل : لا والله ولدي مو سوسه بس عنده رجوله مارضى انه يجلس بمكتب فيه بنت وهو كلمك بالموضوع هذا وانت عصبت عليه .
هاجر وهي تطالع بعبدالله : ماهقيتها منك ياولدي والله صدق انك مو رجال ولا تستقوي على بنت .
عبدالله : هي اللي تنرفزني وتخليني اتعامل معاها كذا .
نزلت شهد مع الدرج وهي شايله بنتها وبتعب : مساء الخير .
وسلمت على عمتها مشاعل وجلست جنبها .
مشاعل بحنان : يمه شهد لا تتعبين نفسك كذا ارجعي لزوجك انتي كل يوم عن يوم تتعبين .
شهد : لا ياعمتي خلاص ما ابي فيصل وانا لازم اتطلق .
مشاعل : عين ماصلت على النبي اول ماكان عندك مخلوق اغلى من فيصل ما ادري اش اللي غيرك .
شهد بحزن : ما احد يبقى على حاله .
همست بأذنها بنتها لتين : ماما ابي بابا .
شهد وهي تحضن لتين : مو الحين بابا مشغول .
هاجر وقلبها يتقطع على بنتها : شهد ياقلبي لا تعذبين نفسك وتعذبين بنتك معاك ارجعي لفيصل هو بيجلس هنا ثلاث ايام اذا مارجعتي بيروح لأبها واحتمال مايرجع مره ثانيه .
شهد : الله معاه , انا مو رايحه معاه ولا ابيه خلاص كرهته .
ورن جوال شهد ونزلت بنتها عن حضنها وقامت وردت على غاده زوجة اخوها فارس : هلا غاده .
غاده : اهلين , اخبارك حبيبتي ؟
شهد : تمام , انتي كيفك ؟
غاده : الحمدلله بخير , يقولون لك اسبوعين ببيت اهلك زعلانه على زوجك .
شهد بتغير الموضوع : غاده متى تجين ؟
غاده بابتسامه : باقي على رحلتنا ساعتين معقوله اهلك ماقالو لك ؟
شهد : لا ما احد قالي , المهم بتستقرون بالشرقيه ولا ترجعون للرياض ؟
غاده : لا خلاص بنسكن عندكم الين يجهز بيتنا وفارس بيسوي لنا جناح الين ان شاء الله اجيب عيال ويكبرون ونطلع ببيت مستقل .
شهد بابتسامه : ماشاء الله ومخططين لعشر سنوات قادمه .
غاده : اكيد بنخطط لسنوات الجايه , شهود حبيبتي ارجعي لزوجك والله فارس يقول عمي متذمر من سالفة الطلاق .
شهد : اذا ابوي مو متحملني بالبيت اخذ لي شقه انا وبنتي وماراح يجبروني على شي انا ما ابيه .


~ ~ ~


مستشفى العامر...
دخلت رتيل بمكتب الدكتور عبدالله ونزلت usb ع الطاوله وسمعت صوت عبدالله : حولتي كل حرف .
رتيل : ايه .
عبدالله بسخريه : الف مبروك انتقلتي لمجموعة b .
فرحت رتيل كثير : الله يجزاك خير يادكتور .
عبدالله بإستغراب " كل هذا فرحه انها نقلت لمجموعة صديقاتها ؟ " : دكتوره رتيل جهزي نفسك اليوم فيه عمليه وانتي المساعده لي .
شهقت رتيل : لا دكتور ما اقدر انا ما تدربت التدريب الكافي .
عبدالله وهو يجمع اوراق العمليه ويحطها بالملف : امس تدربتي على التخدير واليوم على خياطه الجرح .
رتيل بخوف : لا دكتور الله يخليك ما اقدر اليوم مو مهيئه نفسي .
عبدالله وهو يوقف : يله بسرعه خياطة الجرح هو نص الدرجات عليه 50 درجه اذا اخذتيها ضمنتي 50% انك ناجحه .
رتيل : اوكي بس بحط عبايتي بالمكتب واجي .
عبدالله وهو يمشي قدامها : يله بسرعه العمليه بعد ربع ساعه لازم تكوني جاهزه .
دخلت رتيل بالمكتب : صباح الخير .
اشجان وعبير : صباح النور .
ووقفت اشجان : رتول جيتي عندنا ؟
ابتسمت رتيل : ايه - نزلت شنطتها ع مكتبها اللي بين مكتب عبير واشجان - الحين بطلع اسوي خياطة جرح مع عبدالله ادعو لي يابنات .
اشجان بصدمه : ايش؟ خياطة جرح .
رتيل بضيق : ايه عليها 50 درجه انا لازم اروح اشوف شغلي , وانتي اكيد بكره او اذا كان فيه عمليه اليوم .
اشجان : لا ان شاء الله انا تدريبي ع العمليه مثل ماقالت دكتورتنا بالجامعه بعد شهرين من التطبيق .
رتيل : والله قاهرني الدكتور هذا كل شي على كيفه .
عبير : رتيل روحي له لا يجي الحين يسحبك بشعرك .
ضحكت اشجان على تعليق عبير : هههههههههه تخيلي شكلك .
مشت من عندها رتيل وهي معصبه ودخلت قسم العمليات وشافت الطاقم الطبي والدكتور عبدالله : يله البسي اللبس الخاص بالعمليه اخرتي 5 دقايق.
دخلت رتيل بالغرفه ونزلت نقابها ولبست كمام وقلس وطلعت عند الدكتور عبدالله : دكتوره رتيل لازم تركزين وتكوني هاديه .
رتيل بعصبيه : دكتور عبدالله انا مو مسئوله لو اخطأت بخياطة الجرح لأني ماتدربت عليه .
عبدالله : يعني ماتدربيتو بالجامعه على دميه .
هزت رتيل راسها بإيه : بس على قولتك دميه مو انسان حياته وموته بعد الله بيدي .
عبدالله : دكتوره خلاص روقي الحين وبعد ما اخلص العمليه انتي اللي بتسوين الخياطه هذا تخصصك وانا مو مسئول عنك .
رتيل : وينه الدكتور علي يشوف تلاعبك بارواح الناس ؟
ضحك عبدالله : لو انا مو ثقه كان الدكتور علي ماسلمني ارواح الناس اللي تقولين .
رتيل بقهر : والله حرام واحد مثلك يصير دكتور .
عبدالله : وانتي حرام وحده مثلك تلقى لها مكان بالمستشفى هذا .
رتيل : والله ياليت انقل من هنا .
جاءت الممرضه الفلبينه معاها كرتون القلس واخذ عبدالله القلس ولبسه وسمعو صافرات بدء العمليه دخل عبدالله بالغرفه ووراه رتيل : يله خذي المخدر وخدري المريض .
اخذت رتيل الابره وهي تحس برجفه تسري بجسمها بس اكبر ثقه من التجربه الاولى وخدرت المريض بكل بساطه .
وبعد 5 دقايق بداء عبدالله العمليه وهي عمليه استخراج رصاص من كتف المريض .
بعد ساعه إلا ربع انهى عبدالله العمليه وشاف رتيل جالسه ع الكرسي وتطالع بالارض : دكتوره .
رفعت رتيل راسها : يله قومي خيطي الجروح انهو خياطة العمليه فيه جرح بوجه المريض وفيه جرح بيده .
لاعت كبد رتيل : الحين ؟
عبدالله : ايه يله لا يصير نزيف .


~ ~ ~


بيت فواز الحمد...
بغرفة الخياطه ببيت فواز كانت نوال تخيط الفستان بإتقان وفن خلصت من خياطته بآلة الخياطه خلال 30 دقيقه وبدأت بالشك والتطريز بيدها .
حست بتعب وهي لسه ماخلصت نص الصدر طالعة بالساعه 11 ونص " ياربي ساعدني لي اربع ساعات ماخلصت النص "
تركت اللي بيدها ودخلت المطبخ : العنووود .
جات العنود من الصاله : هلا .
نوال : سراب متى تطلع من المدرسه ؟
العنود : الساعه 12 .
نوال : طيب انا بسوي الغداء وانتي قفلي غرفة الخياطه .
ابتسمت العنود : انتي ماتطفشين من الخياطه ؟
نوال بابتسامه : هوايتي من صغري والحمدلله كل شوي اتطور بالخياطه , ما كنت اتوقع بيوم من الايام اني بصير خياطه بس الحمدلله على كل حال
العنود بألم : بعد ماكنا من اكبر تجار الشرقيه انقلبت حالتنا راسآ على عقب والحين كل شهر لازم نتسلف .
نوال : من ترك شيئآ لله عوضه خير منه .
تنهدت العنود : الله يعوضنا .
نوال : امين .
طلعت العنود من عند نوال قفلت باب غرفة الخياطه وهي تحس بضيقه لفظت بـ" لا اله الا الله , يارب احفظ ولدي و رده لي بالسلامه "
دخلت سراب وراحت لأمها وحضنتها امها : كيفك حبيبتي ؟
سراب : احسن من قبل .
العنود بابتسامه : الحمدلله , يله يا ماما روحي غيري ملابسك وتعالي تغدي .
طلعت سراب لغرفتها هي وامها وخذت ملابسها اللي امها مجهزه لها ولبستها بنطلون اسود وبلوزه زهري ونزلت تحت وشافت امها جالسه ع الكنبه اللي بالصاله وتبكي : ماما ليش انتي تبكين ؟
مسحت العنود دموعها : لا حبيبتي انا ما ابكي كنت اقطع البصل .
سراب ببراءه : طيب وين وائل ؟
العنود بغصه : راح يدرس وان شاء الله بيرجع .
سراب : صاحبتي البتول تقول اخوي وائل رايح للعراق عشان يمو...
قاطعتها العنود وهي تحط يدها على فم سراب : بس لا احد يسمعك اخوك رايح يدرس .
سراب : يعني البتول كذابه ؟
العنود : لا يمكن احد يكذب عليها ولا صاحبتك ماتكذب .
ابتسمت سراب : ماما اذا رجع وائل ابيه يشري لي غرفة دورا نفس وسن بنت عمتي لمياء .
العنود : ان شاء الله .

~ ~ ~

مستشفى العامر...
انجزت رتيل خياطة العمليه وطلعت لمكتبهم وجلست ع الكرسي وجاها صوت اشجان اللي كانت تدون حالات المرضى بالسجل : رتيل اش فيك ؟
رتيل بتعب : آآه سويت خياطه للعمليه , ماتوقعتها كذا صعبه صعبه .
شهقت اشجان : ويمكن بكره يخليك تسوين العمليه رتيل انتي لازم تحطين حد لتصرفاته هذي .
رتيل : لا خلاص ما ابي مشاكل يكفي انه نقلني هنا بعد ماصارت بينا مشاكل من اول اسبوع .
اشجان بعصبيه : بصراحه الوضع هذا ماينسكت عنه هو تمادى معاك وتصرفاته اغلبها استفزازيه .
رتيل : انا اللي داخله القسم هذا ولازم اتحمل .
اشجان : بس انتي تخصصك طب عام مو جراحه .
رتيل : اهم شي اني انجح واذا صرت دكتوره راح تجيني حالات اشد من كذا وبكثير , ولا تنسين ان الطب العام مرتبط بالجراحه .
اشجان بقرف : انا ما اتحمل اشوف جرح بسيط اشلون بخيط جرح ؟
رتيل : والله انتي اللي داخله طب تحملي على عمرك 6 اشهر .
اشجان : الحمدلله انا تخصصي طب اطفال بعيد عن العمليات .
رتيل : ليش الاطفال ماعندهم عمليات ؟
اشجان : لا حديث الولاده ماعنده عمليات جسمه يله يتحمل التطعيمات .
ابتسمت رتيل : ياحياتي والله يهبلون .
اشجان بابتسامه : والله لو داخله نفس تخصصي اطفال احسن من الطب العام .
دخلت عبير : سلام عليكم .
الكل : عليكم السلام .
نزلت عبير الملفات ع مكتب رتيل : يقول الدكتور عبدالله ترجمي الكلام اللي هنا من الانقليزي للعربي .
تأففت رتيل : وبعدين معاه هذا ؟ طول الوقت وانا اشتغل عكسكم ماتشتغلون كثير .
عبير بعد ماجلست بمكتبها : ايه والله احس انك طول الدوام تشتغلين شوفي انا خلصت تدوين ملفات المرضى وقالي خلاص خلص شغلك .
اشجان وهي توقف وترتب الملفات اللي على مكتبها : والله اذا مارحتي تناقشينه بالموضوع هذا لآزعل عليك على كيفه تشتغلين 24 ساعه ؟
طالعت رتيل بساعتها : باقي ساعتين ونطلع خليني اتحمل شوي .
اشجان : جبانه .
رتيل بإستغراب : خير تبيني اتهاوش مع رجال ؟
اشجان : ماقلت لك كذا اقول روحي قولي له لا يعطيك شغل كذا .
وقفت رتيل وتوجهت للباب بتطلع : بس اخاف يعاقبني ويخصم من درجاتي .
اشجان : لا مو على كيفه .
رتيل : بروح اجرب .
وطلعت لمكتب الدكتور عبدالله ودخلت بعد ما اذن لها : سلام عليكم .
عبدالله : عليكم السلام .
رتيل : دكتور انا اسفه ما اقدر اترجم الملفات اللي اعطيتني امس ترجمت usb واليوم سويت خياطه للعمليه عكس زميلاتي اللي بس دونو ملفات المرضى .
عبدالله بعد ما اخذ نفس عميق : زميلاتك يادكتوره اي شي اقوله لهم يسوونه بدون نقاش ولا انتي لازم تطلعين بكل شغله الف عله وعله .
رتيل بقهر : انا وش سويت عشان تحطني بمجموعة شباب وتكلفني اعمال فوق طاقتي .
عبدالله : خلاص اذا ماتبين تترجمين الملفات جيبيهم وينقص منك 10 درجات .
رتيل : اعتقد اني امس ترجمت خمسمية صفحه , واتوقع الشغل اللي تعطيني تعجيزي عشان ما انجح .
عبدالله : خلاص يادكتوره بلا المشاكل هذي كلها جيبي الملفات واخصم من درجاتك 10 درجات وعيدي التطبيق مره ثانيه .
رتيل : ابي مبرر واحد لتعاملك الجاف معاي ؟
عبدالله : لأنك تحبين تعانديني وانا ما احد تجرا يراددني .
طلعت من عنده رتيل وهي مقهوره ودخلت بالمكتب وطالعت بأشجان : هذا مهما تكلمت معاه ماراح يتغير .
اشجان : وش قال ؟
رتيل : يقول بيخصم مني 10 درجات .
اشجان : طيب اش رايك انا اترجم ملف وانتي ملف وتخلصين قبل ينتهي الدوام .
رتيل : لا تنقص مني 10 درجات بس ما انزل نفسي وامشي تحت اوامره التعجيزيه .
عبير : والله هو يدور عليك الزله .
اشجان : حسبي الله عليه .
اخذت رتيل الملفات وطلعت لمكتب الدكتور عبدالله ونزلت الملفات ع الطاوله : يعني مستغنيه عن 10 درجات يادكتوره ؟
مشت من عنده رتيل " ياربي تاخذ لي حقي منه "


~ ~ ~


الساعه 4 العصر بيت ابراهيم العامر...
شهد : اووه من زمان عنك يا غاده والله وحشتيني .
غاده بابتسامه : حياتي شوشو والله مشتاقه لك , وين لتون ؟
شهد : نايمه , متى تجيبين ولد ولا بنت يقولي عمه ؟
غاده : ان شاء الله قريب .
شهد : والله غريبه تأخر حملك هذا , رحتي للمستشفى ؟
غاده حست بضيقه : لا , اش رايك نطلع للسوق او منتزه ؟
شهد : لا ما ابي اطلع .
غاده : شهد وش فيك من يوم جيت وانتي متضايقه ومو طبيعيه مو بنت عمي اللي اعرفها .
شهد بحزن : اللي صار لي مو بسيط وبنتي راح تضيع اذا تطلقت .
غاده : طيب ليش بتطلقين اذا انتي عارفه ان الطلاق ضياع .
شهد : خلاص كرهت فيصل وما ابيه ولازم اتطلق مهما كلفني الامر .
غاده : طيب هو وش سوا لك ؟
شهد : بقولك وشوفي من معاه الحق . وبدأت تسرد لها اسواء ليله بحياتها

**
كان فيصل يكلم بالجوال ..هلا حبيبتي , لا مو متأخر بس انتظر الين تنام شهد و اجيك , مع السلامه .
شهد بذهول : فيــصل من تكلم ؟
وقف فيصل وبصدمه : شهد انتي وش جابك وش مقومك من نومك ؟
شهد بعصبيه : فيصل من اللي انت تكلم ؟
فيصل وهو يتوجه لشهد : حبيبتي لا تفهمين الموضوع غلط .
صرخت شهد : انت خاين ليش تخوني عمري ماقصرت معاك بشي .
فيصل : شهد افهمي السالفه انـ...
قاطعته شهد : طلقني ياخاين ياحقير .
فيصل : حبيبتي انتي فاهمه السالفه غلط .
شهد : حيوان سافل طلقنـ...
قاطعها الكف القوي اللي من فيصل : لا تغلطين علي .
حطت شهد يدها على خدها : ولك وجه تمد يدك ؟
فيصل بعد ما باس راسها : سامحيني حبيبتي بس انتي اللي جبرتيني امد يدي عليك .
دفته شهد : والله راح تدفع ثمن الكف هذا غااالي , انا عشت معاك 4 سنوات على كذبه ع بالي تحبني بس والله ما اخليك يافيصل وحقي باخذه منك.
مسك فيصل يدها ونفضتها شهد وسحبتها منه بقوه : لا تلمسني .
فيصل : شهد انتي مو عارفه السالفه .
شهد وهي ترتب ملابسها بالشنطه : ولا ابي اعرفها خلاص اللي بينا انتهى .
فيصل : شهود وين رايحه الساعه الحين 2 ونص بالليل .
شهد وهي تبكي : طلقني فيصل مابيك .
فيصل : لا مستحيل اطلقك , انا احبك والله احبك .
شهد : كذاب لو تحبني كان ماخنتني , وانا مايشرفني اعيش مع واحد مثلك يتخلى عن دينه عشان ذاته .
فيصل بإستغراب من كلامها : انا ماسويت شي حرام .
شهد بسخريه والم وقهر : ههههه تكلم وحده وتقابلها وتتغزل فيها وما ادري وش اللي بينكم وتقول ماسويت شي حرام ؟
فيصل : شهد انتي مو فاهمه السالفه .
شهد بإعتراض : ولا ابي افهمها .
فيصل : ليش الموضوع مايهمك ؟
شهد : لا قلت لك اللي بينا انتهى واللي يربطني فيك بنتي وبس .
فيصل : اذا طلقتك ماراح تاخذين لتين .
شهد بعصبيه : بنتي تعيش معاي غصب عنك , واذا فيك خير حاول تاخذها مني .
فيصل : اذا انتي تبين بنتك خليك ببيتك .
شهد : انا بروح لبيت اهلي وياليت ورقة طلاقي توصلـني بكره .
فيصل وهي يجلس ع طرف السرير : ماراح اطلقك واقصري الشر وخليني اقولك السالفه .
شهد : ما ابي اسمع ولا شي , طلقني انت خاين .
فيصل : شهد حبيبتي انا ما ابي اخسرك وربي احبك .
شهد وهي تبكي : لو تحبني كان ماخنتني وما مديت يدك علي .
فيصل : انا آسف سامحيني ياقلبي والله انتي نرفزتيني .
شهد : وانت قتلتني ماتوقعت فيصل ولد خالي اللي حبيته من صغري واعطيته كل شي وماقصرت معاه بشي يخونني ويطعني بظهري .
فيصل جن جنونه : انا ما خنتك شهد لا تقولين عني خاين .
شهد بقهر : فيصل لو انا اكلم ولد واقوله اني بطلع معاه اش بتسوي فيني ؟
فيصل : اقتلك .
شهد : وانت خنتني يعني تتوقع بيوم من الايام اني بسامحك ؟
فيصل بابتسامه : اكيد انتي قلبك كبير .
شهد : بس لو كان قلبي كبير عندي كرامه ومستحيل اسامحك .
فيصل : شهد انا ما غلطت عليك وخليني افهمك السالفه .
شهد وهي تلبس عبايتها : لا تفهمني السالفه وهي ماتعنيني عشان اهتم لها , بتوصلني بيت اهلي او اتصل على عبدالله ؟
فيصل وهو يوقف : لا شهد وين رايحه ع الاقل خليه الصباح .
شهد : اذا انت مستعجل وبتروح لحبيبة القلب روح انا اتصل على عبدالله يجي ياخذني .
فيصل : شهود احنا ما جاء لنا يومين بالشرقيه يعني بدأت المشاكل لأن اهلك قريبين من هنا .
شهد : الحمدلله اني اكتشتفت انك خاين واحنا بالشرقيه , يله اذا بتوصلني بيت اهلي .
وطلعت من الغرفه وراحت لغرفة بنتها لتين وفتحت الباب : زينب , زينب .
صحت المربيه زينب : نعم سيدتي .
شهد : بسرعه اصحي وشيلي ملابس لتين . وراحت للتين النائمه وشالتها وطلعت للسياره وركبت لتين وراء وركبت جنب لتين المربيه وهي ركبت قدام وركب فيصل : يله نمشي ؟
شهد : ايه .
فيصل : شهد تعوذي من الشيطان وارجعي لبيتك .
شهد بحده : لا ماراح ارجع , وبكره وورقة طلاقي واصلتني .
فيصل : واذا قلت لك ماراح اطلقك ؟
شهد : فيه خلع .
انصدم فيصل : تخلعين زوجك يا شهد ؟
شهد : ايه اذا كان هو خاين اكيد بخلعه , ولا عندك كلام ثاني يافيصل ؟
فيصل : شهد الموضوع بسيط مايحتاج كل هالتعقيد واذا تدخلو امك وابوك اكيد انتي الخسرانه لأنه مركز ابوك الاجتماعي مايسمح ان بنته تكون مطلقه انتي مالك الا ترجعين لبيتك وانا مـتأكد عمتي هاجر راح توقف ضدك لأنه مامعك حق .
شهد : لا كلفت على عمرك بالتفكير هذا , فيصل والله لو تنطبق السماء على الارض ماسامحتك يا خاين .
فيصل بعصبيه : شهد ترا تحملتك كثير انا مو خاين وهذي اللي اكلم زوجتي على سنة الله ورسوله .
•° البارت الثالث °•





مدخل البارت :




عن النبي صلى الله عليه وسلم ، قال : « يطلع الله على خلقه في ليلة النصف من شعبان فيغفر لجميع خلقه إلا لمشرك أو مشاحن ))
-
-
-
-
-
فيصل بعصبيه : شهد ترا تحملتك كثير انا مو خاين وهذي اللي اكلم زوجتي على سنة الله ورسوله .
شهد بصدمه وهي تحس بتنمل اطرافها : ايش ؟ زوجتك ؟
فيصل ندم على تهوره : ايه زوجتي .
شهد : ليش تزوجت علي ليش يافيصل ؟
فيصل : مو وقت عتابك يا شهد ارجعي للبيت .
شهد وهي تبكي : والله ما ارجع لك خلاص وصلني بيت اهلي .


**

شهد بألم : وهذي سالفتي انا وفيصل .
غاده بحزن : طيب هي زوجته وهو ماغلط , ماعرفتي اش سر زواجه ؟
شهد : لا ولا ابي اعرف خلاص هو باعني حتى انا ابيعه .
غاده : يمكن عنده ظروف لا تخسرين فيصل .
شهد : ومين فيصل هذا عشان ما اخسره , غاده انا تعبت معاه كثير ما اذكر اني قصرت معاه بشي يجازيني بزواجه من وحده ثانيه ؟
غاده : والله ما ادري من معاه الحق , بس يمكن هو تزوجها لظروف خاصه .
شهد وهي تبكي : انا ما ابي فيصل ومهما كانت ظروف زواجه واهم شي عندي بنتي ماياخذها مني .
حضنت غاده شهد : خلاص والله قطعتي قلبي .


~ ~ ~

بيت فواز الحمد...

كانت رتيل جالسه بغرفتها وواقفه ع الدريشه تتأمل غروب الشمس اللي كونت بالسماء درجات اللون البرتقالي .
طق باب غرفتها وسكرت الدريشه وفتحت الباب وبابتسامه : هلا يمه .
نوال بابتسامه : وينك حبيبتي , تعالي تقهوي معانا , زوجة عمك ام ماجد بتسلم عليك .
رتيل : خلاص بس بغير ملابسي و اجي وراك .
نوال وهي تمسح على شعر رتيل : وش فيك حبيبتي متغيره ؟ مو بنتي اللي انا اعرف .
رتيل بإرتباك : هاا ؟ يعني اشلون متغيره ؟
نوال : ماتجلسين معانا كثير واحس انك دايم سرحانه ومو معانا .
رتيل ماتبي تزيد هموم امها بهمها : ايه يمه انتي عارفه تخصصي طب عام وكل يوم عمليه وانا لاعت كبدي .
نوال : الله يعينك ياقلبي , اكيد صعب عليك بداية المشوار بس ان شاء الله راح تتعودين .
نزلت امها تحت ورتيل لبست بنطلون اسود وبلوزه بيج باكمام طويله ونزلت للصاله : سلام عليكم .
الكل : عليكم السلام .
وسلمت على ام ماجد زوجة عمها وبنات ام ماجد سمر ومرام .
جلست جنب سمر وطالعة بأم ماجد اللي تقول : اشلون التطبيق معاك يابنتي ؟
رتيل بابتسامه : الحمدلله زين .
سمر بهمس : يابختك يا رتيل شفتي واحد من عيال العامر .
رتيل : تعالي بكره المستشفى وشوفيه .
سمر بإهتمام : طيب هو حلو ؟
رتيل : ايه حلو بس احس انه مغرور او شايف نفسه علينا .
سمر : اسمه عبدالله صح ؟
رتيل : ايه .
ام ماجد : احنا جايينكم اليوم نخطب رتيل لولدي ماجد وماراح القى لولدي زوجه احسن من رتيل اخلاق وادب وجمال ماشاء الله .
حست رتيل بمغص ببطنها وطالعت بامها اللي ابتسمت : واحنا ماراح نلقى لرتيل احسن من ماجد وهو ولد عمها ان شاء الله ماراح ترفضه .
ام ماجد وهي تطالع رتيل : وش قلتي يابنتي موافقه ؟
رتيل حست بقشعريره بجسمها اشلون تتزوج واحد مثل ماجد ولد عمها خريج سجون ويتعاطى : لا ياعمتي انا ما افكر بالزواج حاليا .
ام ماجد : ليش يا رتيل ترا ماجد ماعاد يتعاطى له سنه , لو كان مثل قبل كان والله ماخطبتك له انتي مثل بنتي .
العنود بهمس لنوال : اشلون توافقين على ماجد ؟ هو مايصلح لرتيل .
وقفت رتيل : عن اذنكم .
استوقفتها ام ماجد : يعني مو موافقه على ماجد ؟
رتيل : لا ياعمتي ما ابي اتزوج انا لسه صغيره .
مرام : اي صغيره ؟ وعمرك 23 اللي بعمرك معاهم اولاد .
رتيل بسخريه : وانتي عمرك 25 ليش ماتزوجتي ؟
مرام : ما جاني اللي يستاهلني .
مشت رتيل من عندهم ودخلت بغرفتها وقفلت الباب " الله يستر لا يجبرني ابوي بالزواج من ماجد "


~ ~ ~

بـعد مرور اربع اشهر من التطبيق...
بالمكتب الخاص برتيل جالسه تدون حالة مريضه كتبت لها وصفة العلاج واعطتها الورقه : اخذي العلاج من الصيدليه .
طلعت المريضه وسندت رتيل ظهرها ع الكرسي وهي تفكر بكلام ابوها الصباح " الدكتور عبدالله بيجينا بعد ثلاث ايام زياره خاصه "
" ياربي وش عنده لا يكون بيقول لأبوي اني ما اطبق كل كلامه وهو هددني قبل اسبوعين اني راح انطرد من التطبيق "
وقفت بخوف وهي ترجف وتشوف الدكتور عبدالله و لآول مره يدخل مكتبها : سلام عليكم .
ابتسامته قللت من خوفها شوي : عليكم السلام .
عبدالله : دكتوره رتيل انتي المشرفه على حالة المريضه انفال وابي اسألك عن حالتها الان ؟
رتيل بعد ما اخذت نفس عميق : الحمدلله امس صحت من الغيبوبه .
عبدالله : هي تعرضت لصدمه نفسيه وصارت ماتتكلم واذا رجعت لحالتها من قبل وصارت تتكلم انتي ناجحه وممتاز بعد .
رتيل بإهتمام : طيب واذا ماتكلمت ؟
عبدالله ببساطه : احتمال انتي راسبه اذا ما تكلمت .
وطلع عبدالله وبعد ثواني دخلت اشجان : رتول وش كان يسوي حبيب القلب ؟
رتيل بعصبيه : اشجان كم مره اقولك لا تقولين حبيب القلب وربي اكرهه اكرهه .
اشجان بإستغراب : كل هذا عشان غلطته اول ايام التطبيق يوم حطك مع الشباب .
رتيل : لا هو قاسي بتعامله معاي الحين يقول اذا ماتكلمت انفال راح ارسب .
اشجان بغضب : على كيفه ؟
رتيل وهي تجلس : ارجعي لمكتبك لا يشوفك هنا ويطردني انا وياك .
اشجان : لا انا خلصت شغلي .
رتيل بعد ماشافت ساعتها : باقي نص ساعه ونطلع .
اشجان : رتول اليوم بنطلع انا وعبير تطلعي معانا ؟
رتيل وهي ترتب اوراقها بالشنطه المخصصه للاوراق : لا والله ما اقدر اطلع معاكم .
اشجان : ليش كل يوم ترفضين تطلعين معانا ؟
رتيل : ما احب اطلع للمجمعات .
اشجان : هذا مو سبب مقنع .
رتيل : يعني لازم اقولك وش اللي يمنعني ؟
اشجان بابتسامه : انا نصفك الثاني عادي قولي لي .
رتيل بحزن : الفقر اللي عايشته مايسمح لي اطلع معاكم .
اشجان : لا ياقلبي انتي مو فقيره للدرجه هذي ماتقدرين تروحين للسوق صح لبسك مو ماركه بس انتي مو فقيره مره .
رتيل : إلا فقيره راتب ابوي الشهري 1000 ريال والالف هذي تكفينا تقريبآ 10 ايام .
اشجان بصدمه : عايشين على الف ؟
رتيل : ايه .
اشجان : انا والله باليوم مصروفي يتجاوز خمس الاف .
رتيل بذهول : خمس الاف وش تسوين فيهم ؟
اشجان : اغلبها تروح على تسليه والتمشيات والاسواق .
رتيل بابتسامه : ماشاء الله عليك الله يزيدك .
اشجان وهي توقف : امين وياك , عن اذنك .
بعد خمس دقايق وقت انصراف موظفين الفتره الصباحيه .
طلعت رتيل وهي بطريقها للبوابه شافت الدكتور عبدالله وتوجه لها : دكتوره .
وقفت رتيل : نعم .
عبدالله : انتي تطلعين للبيت مع ابوك ؟
استغربت رتيل من سؤاله الغريب : ومين انت عشان تسألني السؤال هذا ؟
عبدالله : ممم بس شفت سياره ماتليق بالمكان هذا وعرفت انه سيارتك لأنه كل موظفين المستشفى سياراتهم راقيه .
رتيل بقهر : رقي الاخلاق اهم من رقي المظاهر يادكتور . ومشت رتيل من عنده .
وطلعت للسياره وركبت : سلام عليكم .
فواز : عليكم السلام , ياهلا ببنتي كيف التطبيق اليوم ؟
رتيل : الحمدلله حلو .
فواز : هانت يابنتي بقى شهرين وتنتهين من التطبيق واذا نجحتي ان شاء الله تتوظفين .
رتيل " والله ما اتوقع اني بنجح وانا عند الظالم هذا " : ان شاء الله بنجح .


~ ~ ~

ابها...
جلس فيصل جنب امه : فيصل اش رايك اخطب لك ؟
فيصل : لا يمه ما ابي غير شهد .
ام فيصل : ياولدي شهد لها اربع اشهر مو راضيه ترجع لك خلاص اتزوج عليها .
فيصل : لا شهد بترجع لي .
ام فيصل : والله كلمتها اكتر من عشر مرات وهيَ رافضه ترجع لك وكلكم ماتبغو تقولو السبب .
فيصل : المشكله اللي بيننا بسيطه بسيطه وبتنحل قريب ان شاء الله .
ام فيصل باستفسار : بسيطه ؟
فيصل : ايه يعني اقصد ماتوصل للطلاق او اني اتزوج وحده ثانيه .
ام فيصل : والله شهد ماتستاهلك , بدورلك ع الزوجه اللي تناسبك .
فيصل وهو يوقف : غير شهد ماراح اتزوج , عن اذنك يمه بروح انام .
ام فيصل : اشبك يافيصل انت متغير ؟
فيصل بابتسامه : مافيني شي بس متضايق من بعد شهد عني .
ام فيصل : قلتلك بزوج وتنساها .
فيصل : يمه الموضوع هذا متقفل من زمان .
طلع فيصل لغرفته واخذ جواله واتصل على شهد وردت بـ : نعم .
فيصل بفرحه : شهود واخيرا رديتي .
شهد : فيصل وبعدين معاك ؟
فيصل : شهد وربي مشتاق لك وانتي لك شهرين ماتردين على اتصالاتي .
شهد : فيصل كم مره اقولك لا عاد تتصل علي .
فيصل : والله احبك يا شهد اذا انتي تقدرين تستغنين عني انا ما اقدر حياتي متعلقه فيك انتي وبس .
شهد بسخريه : اذا كان انا اعني لك حياتك زوجتك الثانيه وش تعني لك ؟
فيصل : والله تزوجتها غصب عني حدتني الظروف .
شهد : فيصل طلقني 4 اشهر وانا انتظرك تطلقني يعني ماطفشت , ولا نايم بالعسل وناسيني .
فيصل : حرام عليك ياشهد والله لي اربع اشهر مو مرتاح ما انام بالليل ولا ارتاح بالنهار فاقدك ياشهد .
شهد : ارجوك طلقني حتى انا ابي ارتاح .
فيصل بيضغط عليها عشان ترجع له : اذا طلقتك احلمي تشوفين لتين مره ثانيه .
شهد بغصه : لتين ما احد ياخذها مني انا امها اولى بها من غيري .
فيصل : شهد لتين بنتي واذا جاء عمرها 7 سنوات غصب عنك باخذها القانون كذا .
شهد : تهددني يافيصل , بنتي والله ما تاخذها مني .
فيصل : طيب ارجعي لي والله طلقت منى وربي طلقتها .
شهد : وانا بعد ابي الطلاق .
فيصل : مجنونه انتي اطلق منى عشانك وتطلبين الطلاق ؟
شهد : والله ما طلبت منك تطلق زوجتك انا طلب طلاقي اذا كان هي خربت بيتي انا ما ابي اخرب بيتها .
فيصل : عمتي هاجر قالت لي انك ماراح تتطلقين وهي ماتبي بنتها مطلقه .
شهد بقهر : هذا من ابسط حقوقي وما احد له دخل بحياتي لا امي ولا غيرها , اقصر الشر وطلقني لأطلب خلع .
فيصل : شهد احنا اهل لاتفرقين بيننا وانا مو لا اول ولا اخر واحد يتزوج بالسر , وربي احبك ياشهد لو ما احبك كان اعلنت زواجي .
شهد : وانا اكرهك وما ابيك خلاص خلي عندك ذرة كرامه وطلقني .
فيصل : والله لو تنطبق الارض على السماء ما اطلقك ياشهد واذا مارجعتي لي بالطيب ترجعين بالغصب .
قفلت شهد المكالمه وقفلت جوالها ورمته ع السرير ووقفت " ليش شايله همه ومعطيه الموضوع اكبر من حجمه هو لو يحبني جد كان ماخانني "
دخلت بالحمام وخذت لها شور ولبست بنطلون اسود وبلوزه تايقر بنص فخذها وربطة شعرها بربطه تايقر وحطت روج وردي ناعم وتعطرت ونزلت مع الدرج بمهل سلمت على راس امها وابوها وجلست جنب عبدالله : وين بنتي ؟
هاجر بابتسامه : مع زينب , تو اتصل علي فيصل يقول هو جاي بكره الصباح .
شهد : يمه ما راح اقابله ولتين ماراح يشوفها .
ابراهيم وهو ينزل الفنجال ع الطاوله : ليش يا بنتي معقده الموضوع كل هالتعقيد ارجعي لزوجك .
شهد : لا ما ابي ارجع .
عبدالله : خلاص هذي حياتها وهي حره فيها .
هاجر بعصبيه : وش بيقولون عني الناس بنتها مطلقه ؟
عبدالله : اهم شي راحت اختي وكلام الناس عمره مانفع احد .
ابراهيم : مامكبر راسها إلا انت , انت مو عارف مصلحة اختك .
عبدالله : والله شهد كبيره وعارفه مصلحتها وهي ماتبي فيصل واكيد شايفه عليه شي ماراح تزعل عليه بدون سبب .
هاجر : لها اربع اشهر ماقالت لنا سبب زعلها من فيصل .
شهد وهي توقف وبعصبيه : سمعته يكلم وحده الساعه 2 ونص بالليل , وانا ما ابي اسبب لنفسي امراض انا بغنى عنها .
هاجر بصدمه : يكلمها يعني كيف ؟
شهد : ما ادري مين وهو يقولها انه بيقابلها وعرفت السالفه وصار اللي صار .
عبدالله : والله معذوره يا اختي .
ابراهيم بعصبيه : يمكن يلعب عليها وانتي كل شي تاخذينه جد .
شهد : والله ما ابي اربط نفسي بواحد مثله .
هاجر : خلاص يا ابراهيم انا خايفه على بنتي هذا اكيد متعرف على بنات كثير لازم اطالب بطلاق بنتي .
ابراهيم : لا يا هاجر شهد لسه مو عارفه مصلحتها .
شهد حست انها ظلمت فيصل وهي ماقالت لهم الحقيقه : هو يقول, انها زوجته ومتزوجه بالسر .


~ ~ ~

بيت فواز الحمد...
جلست رتيل جنب امها : يمه ليش وائل جاهد انا اخته وبحاجته .
نوال وهي تمسح على شعر رتيل : ادعي ان ربي يحفظه ويرده لنا سالم .
رتيل : صارت تجيني كوابيس واحلم انه مات وبعض الاحيان احلم انه يغرق .
نوال : يمه رتيل ادعي لأخوك والله كلنا بحاجته .
رتيل : ان شاء الله انه بيرجع لنا .
نوال : يوم الخميس زواج ولد عمك ماجد بتحضرينه ؟
رتيل : لا يوم الخميس عندي تطبيق على عمليه , دعواتك يمه كل صاحباتي سوو عمليه وحده إلا انا ثنتين .
نوال : طيب قولي لأبوك يتفاهم مع المسئول .
رتيل : لا لا خلي ابوي بعيد عن السالفه هذي , انا بكره بروح للدكتور علي واقوله .
شهقت نوال : علي العامر ؟
رتيل : ايه .
نوال : مممم لا سوي العمليه بدون مشاكل استعيني بالله وربي يوفقك ان شاء الله .
رتيل بإستغراب : ليش يمه ما اروح عند الدكتور علي هو دايم مع المتدربين .
نوال : لا لاتروحين له .
رتيل : يمه انتو و العامر بينكم شي ؟
نوال بإرتباك : هااا , لا مابينا شي .
رتيل : يمه انا ملاحظه عليك من بداية التطبيق تحذريني من العامر وش السالفه ؟
نوال بابتسامه تخفي ارتباكها : لا بس هم ناس اغنياء وانتي على قد حالك واخاف يلعبون عليك .
رتيل : لا الدكتور عبدالله يخاف الله وبنات الناس عنده مو لعبه والدكتور علي كبير عمره تقريبآ 60 .
نوال : اللي عندك بالمستشفى بس علي وعبدالله ؟
رتيل : وياسر ولد اخت الدكتور علي .
نوال بإستفسار : ياسر وش اسم ابوه ؟
رتيل تتذكر : ممم ياسر , ياسر ناصر العامر .
انقبض قلب نوال : هذا دكتور ولا متدرب ؟
رتيل : لا متدرب بس يقولون بدراسته متأخر سنتين .
نوال وهي توقف : عن اذنك حبيبتي بروح انام .
رتيل : لا وين بدري الساعه 9 ونص .
نوال وهي تمسد ظهرها : والله تعبانه ياقلبي بروح انام عشان اصحى بدري .
وقفت رتيل وقبلت راس امها : يمه لا تنسيني من دعواتك .
وطلعت نوال وشغلت رتيل التلفزيون وتتفرج على القنوات حست بطفش وقفلت التلفزيون ووقفت " يارب وفقني "
طلعت لغرفتها وسكرت الباب وبدأت ترتب غرفتها رتبت المفرش ورتبت ادوات التجميل اللي ع التسريحه .
خلصت بعد نص ساعه تحس الوقت يمشي ببطء فتحت لاب توبها deel اسود هديتها من عمها ابو ماجد .
بدأت تقرأ روايه لشكسبير تتكلم عن التضحيه والحب .
خلصت من الروايه بعد ساعه ونص وسكرت اللاب توب وقامت وصلت الوتر وتمددت بفراشها وهي تكرر اذكار النوم .
استسلمت للنوم .



ومرت ساعات ليله شتويه طويله وغاب القمر وابتهج عتيم الصباح بسماء ملبده بالغيوم تحذر من هطول امطار غزيره ونسمات برد واجواء ايمانيه وتعالت اصوات المؤذنين .
صحت رتيل وشافت الساعه تشير الى الخامسه والخمس دقائق وقامت وتوضأت وصلت الفجر وفتحت دريشة غرفتها وابتسمت وهي تداعبها قطرات المطر الخفيفه .
سمعت صوت رعد مدوي هز الارض " سبحان من سبح الرعد بحمده والملائكه من خيفته " سكرت الدريشه وجلست ع السرير وتذكرت ان وقت هطول المطر احد اوقات استجابة الدعاء وبدأت تدعي ربها بتضرع .
سمعت طق خفيف على باب غرفتها : ادخل .
دخلت امها : صباح الخير .
رتيل وهي توقف وتقبل يدين امها : صباح الورد .
نوال : رتيل بتداومين اليوم بالجو هذا ؟
رتيل : ايه ان شاء الله بداوم اكيد مو معطيني اجازه ولو اغيب خصمو من درجاتي وانا بحاجه للدرجات هذي .
نوال : بس الاخبار الجويه يقولون الامطار اليوم غزيره والدراسه معلقه بكل مدارس الشرقيه .
رتيل : عادي لو اداوم واستأذن بس اهم شي ما تخصم مني ولا درجه .
نوال : على خير ان شاء الله , حبيبتي لا تنسين وائل من دعائك هذا وقت استجابة الدعاء .
رتيل بحزن : مانسيته , وين عمتي العنود ؟
نوال : بغرفتها سراب خايفه من صوت الرعد .
رتيل بابتسامه : ياقلبي عليها هالبنت خوافه .
وطلعت نوال من غرفة رتيل ورتيل راحت لغرفة عمتها وطقت الباب ودخلت : صباحكم رحمه .
العنود بابتسامه : ياهلا والله برتيل , تعالي الله جابك شوفي سراب خايفه من صوت الرعد .
جلست رتيل ع الطرف الثاني من السرير : سراب ياقلبي هذي رحمه من ربي ليش خايفه ؟
سراب ببراءه : احنا عادي هنا ببيتنا بس اخوي وائل اشلون بيعيش وهو بدون بيت .
سالت دموع رتيل ولفت وجهها للجهه الثانيه وحاولت تخفي دموعها ومسحت دموعها : ربي يحمي وائل اللي يدافع عن اخوه المسلم ربي معاه .
العنود بغصه : سراب ياعمري اخوك تحت رحمة ربي لا تخافين عليه .


~ ~ ~


بيت ابراهيم العامر...
بصالة الطعام عبدالله وامه يفطرون : بتداوم والجو كذا ؟
عبدالله وهو يوقف : ايه لازم اداوم اذا ماداومت راح ينكتب علي غياب .
هاجر : كلم عمك وقوله انك ماتقدر تداوم ماراح ارتاح وانت مداوم .
عبدالله وهو ياخذ شنطته الطبيه : لازم اداوم , دعواتك يايمه .
هاجر : الله يوفقك ياقلبي .
طلع عبدالله ونزل ابراهيم مع الدرج : هاجر .
طلعت هاجر للصاله : نعم .
ابراهيم : اليوم زوجة رجل الاعمال محمد ال... بتجي معاه عاد ما اوصيك استقبليها استقبال يليق فيها .
هاجر بأهتمام : هي من اي طبقه اعلى مني او لا ؟
ابراهيم : لا مو اعلى منك والاستاذ محمد توه بادي بالتجاره .
هاجر : كم الساعه بتجي ؟
ابراهيم : اظن على الساعه 10 الصباح .
هاجر بأستغراب : طيب ليش زيارتهم لنا اليوم والجو بالشرقيه امطار ؟
ابراهيم : انا محدد معاه الزياره قبل اسبوع وما ادري لو يتعذر , يله عن اذنك بروح للوزاره .
بسيارة عبدالله...
المطر يهطل بشده والرؤيه شبه منعدمه رن جواله ورد : هلا ياسر .
ياسر : عبدالله لازم اداوم اليوم ؟
عبدالله : لا اليوم مسموح لكم بالغياب .
ياسر : طيب انت اشلون بتداوم بالجو هذا ؟
عبدالله : انا ما اقدر اغيب اليوم ويمكن بنات التطبيق يداومون ولازم اكون موجود .
ياسر : اها الله يوفقك , مع السلامه .
عبدالله : مع السلامه .
ونزل جواله وبعد مسافه تجاوز عبدالله صعوبة الطريق ووقف امام المستشفى نزل ودخل بمكتب عمه علي : صباح الخير .
علي بابتسامه : هلا صباح النور , ماشاء الله الجو اليوم يبي له طلعة بر .
عبدالله : اي بر ؟ انا بصعوبه وصلت هنا والله الطريق صاير ماينشاف .
علي وهو يوقف : اجلس مكاني يمكن يجون طالبات التطبيق خلهم يسجلو حضورهم ويطلعون مو لازم الدوام اليوم .
عبدالله : اوكي .
علي وهو يأخذ الاوراق : فيه حاله طارئه بروح اشوفها , يقولون واحد صار عليه حادث وقت نزول المطر صدم بعمود كهرباء .
عبدالله وهو يجلس ع الكرسي مكان عمه : وكيفه الحين ؟
علي : ما ادري يقولون شكله مات .
طلع علي ودخلت رتيل : سلام عليكم .
طالعها عبدالله : عليكم السلام , هلا دكتوره .
رتيل : فيه اليوم دوام او لا ؟
عبدالله : لك انتي اكيد فيه دوام بس غيرك لا .
رتيل بقهر : طيب ليش ؟
عبدالله : كذا ابيك تداومين خلاص انتي وصلتي المستشفى .
وقعت رتيل حضورها وسمعت عبدالله يقولها : اجلسي .
جلست رتيل ع الكرسي : نعم .
عبدالله : انتي لازم تسوين ثلاث عمليات عشان تنجحين وانتي سويتي وحده والعمليه الجايه يوم الخميس والعمليه الثالثه احتمال اليوم او الاسبوع الجاي .
رتيل بعصبيه : لو سمحت يادكتور اعدل بيننا كل صاحباتي سوو عمليه وحده وخلصو إلا انا ثلاث عمليات والله لرفع عليك شكوى .
عبدالله بضحكه : من تشكيني عليه ؟
رتيل بقهر : الدكتور علي .
عبدالله : عمي اكيد بيوقف معاي .
رتيل وهي توقف : كلكم ظالمين مافيه احد مع الحق .
دخلت اشجان : سلام عليكم .
عبدالله : عليكم السلام .
وقعت اشجان حضورها .
عبدالله : دكتوره اشجان اذا كان بترجعين للبيت ترا اليوم مو ضروري الدوام .
رتيل : وانا ؟
عبدالله بأبتسامه : انتي غير يا دكتوره رتيل .
رتيل : اشجان ابي اطلع معاك .
وقف عبدالله وبحزم : قلت لك ماراح تطلعين .
رتيل : وانت وش دخلك فيني ؟
عبدالله : انا المشرف على الطلبه المتدربين .
اشجان : خلاص رتيل انا بجلس معاك .
رتيل وهي تطالع اشجان : لا انا ابي اطلع للبيت .
وقف عبدالله : والله اذا طلعتي ماراح تنجحين , يمين بالله ماتنجحين .
مسكت اشجان يد رتيل وسحبتها : امشي .
طلعت معاها رتيل : اووف الله ياخذه شفتي اشلون يكلمني .
اشجان : رتيل والله تعامله معاك جاف بالمره ومو معقوله واحد بكامل قواه العقليه يسوي سواته .
فتحت رتيل باب مكتبها وهي تقول : تعالي اجلسي معاي واذا فيه خير يطردك هو قالك الدوام اليوم مو لازم .
اشجان وهي تجلس ع الكرسي : والله شكل العناد بينكم راح يطول الى اخر يوم بالتطبيق .
رتيل : شهرين وانا رايحه من هنا , بس الله يصبر اهله عليه .
ضحكت اشجان : اهله يالظالمه ؟ والله انا سمعته يكلم اخته شكله حنون بالمره .
جلست رتيل ع الكرسي : هذا ابليس يتعوذ منه اشلون حنون .
طق الباب ودخلت احد الممرضات : سلام عليكم .
رتيل واشجان : عليكم السلام .
.....: وين دكتوره رتيل ؟
وقفت رتيل : نعم .
.....: دكتور عبدالله يقول روحي غرفة الملاحظه فيه حاله انتي المشرفه عليها .
طلعت رتيل وراحت للغرفه 105 قسم اطفال وشافت الدكتور عبدالله يسولف ويضحك مع ام المريض : سلام عليكم .
عبدالله وشهد : عليكم السلام .
طالعة رتيل شهد بإحتقار " اشلون تسولف وتضحك مع رجال غريب " : نعم دكتور وينها الحاله .
عبدالله وهو يطالع الطلفه الممده على السرير : الطفله هذي .
...: لا عبود فديتك هذي بنتي مابي احد يكشف عليها غيرك .
انقهرت منها رتيل وماتدري اش تفسير القهر ممكن يكون ( غيره )!
عبدالله : لا ياقلبي هذي متدربه وهي طبقت على حالة اصعب من كذا .

•° البارت الرابع °•




مدخل البارت :




عن النبِي صلى الله عليه وسلم قال (( من تعار من الليل فقال لا إِله إِلا الله وحده لا شرِيك له له الملك وله الحمد وهو على كل شيء قدير الحمدلله وسبحان الله ولا إله إلا الله والله أكبر ولا حول ولا قوة إلّا بالله ثم قال اللهم اغفر لي أو دعا استجيب له فإن توضأ وصلى قبلت صلاته ))

الحديث في صحيح البخاري
-
-
-
-
-
عبدالله : لا ياقلبي هذي متدربه وهي طبقت على حالة اصعب من كذا .
شهد وهي تنزل لتين ع السرير : عبود والله خايفه على لتون .
عبدالله : شهوود احنا هنا مكان شغل خليها تخلص شغلها .
رتيل بأستفسار : اكشف على البنت , ولا خايفين عليها ؟
طريقتها بالكلام نرفزة عبدالله : ومن انتي عشان تكلميني كذا ؟
طنشت رتيل عبدالله : اشوف شغلي او اطلع ؟
عبدالله : ايه اكشفي على البنت بسرعه بس ياويلك لو يصير لها شي وانتي السبب .
رتيل : والله اذا كان خايف على بنتك تعال انت واكشف عليها .
ابتسم عبدالله : ايه خايف على بنتي بس هي بأيدي امينه ما اعتقد انك بتسوين لها شي .
رتيل وهي تاخذ سجل لتين : وش فيها ؟
شهد : ما تأكل جالها يوم كامل وهي ما اكلت .
اخذت رتيل تست الحراره وطلعت حرارتها 40 عقدت رتيل حواجبها وحطت يدها على جبين لتين : دكتور حرارتها بالجهاز اربعين بس هي مو حاره .
شهقت شهد : وش فيها ؟
رتيل بخوف : ما ادري .
اخذ عبدالله القماش الابيض المبلل بالماء البارد وحطه على جبين لتين وطالع بشهد اللي تبكي : شهد وش فيك ؟
شهد برجفه : بنتي وش فيها ؟
عبدالله : اكيد زكمه موسميه وهي حرارتها داخليه .
شهد : قبل دقايق كانت تلعب هنا مافيها شي , ياويلي عليك يابنتي .
عبدالله : دكتوره تعالي وصلي المغذي ليدها .
اخذت رتيل ابرة المغذي وسمت بالرحمن وغرست الابره ظاهر كف لتين .
عبدالله وهي يوقف قدام شهد : يله شهود اطلعي ساعتين وبنتك ان شاء الله صاحيه ومافيها إلا العافيه .
شهد : لا لا ابي اجلس عند بنتي .
عبدالله : يعني انا مو قد الثقه يله روحي للبيت واذا صحت لتين اتصل عليك وتجين تشوفينها .
شهد : والله ما اقدر اخليها هنا بجلس الين تصحى .
عبدالله : خلاص , جيبي كرسي .
جابت الممرضه الفلبينيه ليتا الكرسي وجلست شهد .
عبدالله : دكتوره شوفي تنفس لتين كيفه الحين ؟
ركبت رتيل السماعه على إذنها وحطتها على صدر لتين : تنفسها طبيعي .
عبدالله : خلاص اكتبي تقرير بحالتها وحطي ورقة التقرير بالملف .
رتيل : اوكي .
عبدالله : وقولي للدكتوره اشجان تطلع للبيت وجودها هنا ماله داعي .
رتيل : وانا بعد ابي اروح للبيت والله ابوي مايقدر يجي ياخذني .
عبدالله : خلاص انا اتصل على ابوك واقوله اني بوصلك .
شهقت رتيل : لا .
عبدالله : تروح معانا شهد .

~ ~ ~

هُناك في اراضي سوريا , حيث مكان الظالم والمظلوم , والمجاهد والطاغي , هنا يتنازع الحق والباطل , والدين والكفر , والسلام والدمار .
حيث معسكر المجاهدين الذين دافعو عن دينهم وعرض اخيهم المسلم تركو لذة الدنيا من اجل الجهاد في سبيل الله فيارب انصرهم وكن لهم عونا .
دخل وائل المخيم وجلس جنب صديقه راكان وبتعب : كيفك الحين ؟
راكان وهو يجلس : الحمدلله احسن من الايام اللي قبل , احس رجلي مبتوره .
وائل : الله ينصرنا يارب , آآه لو شفت جيش النظام كيف عذبو الجيش الحر .
راكان بألم وهو يحاول يثني رجله : الله ينصرهم يارب .
ساعده وائل وثنى راكان رجله : مشتاق لأمي ابي اكلمها .
وائل : خلاص اذا جاء ابو أحمد بقوله نكلم اهلنا حتى انا ابي اكلم خالي 6 اشهر ماكلمتهم .
راكان : وائل انا احتمال ارجع للسعوديه هذي ثالث اصابه لي ولا استشهد .
وائل : اجلس هنا ان شاء الله ترزق بالشهاده اذا رحت للسعوديه راح تندم انك رجعت .
راكان : والله انا ما جيت هنا إلا عشان الشهاده .
دخل احد المجاهدين : يله شباب عندنا محاضره مع الشيخ الحين ما نبي احد يتأخر .
راكان : طيب انا ما اقدر امشي .
سامر : خلاص اقول لأبو احمد وهو ان شاء الله بيعذرك .
وقف وائل : عن اذنك راكان .
راكان : اذنك معاك .
طلع وائل من المخيم واتجه للمخيم الثاني المجاور لمخيمهم ودخل وشاف المجاهدين جالسين بالارض ومنصتين للشيخ اللي يلقي محاضرته ع المنبر جلس وائل بعد ما القى السلام .
كان حديث الشيخ عن الشهداء وفضل الجهاد .
اخذه فكره لبعيد عن المحاضره والمخيم اخذه لمكان اهله مدينة الدمام .
فكر بأمه الحنونه اللي ماطلب شي ورفضته .
اخته سراب المريضه اللي دايم تحسسه انه سندها الوحيد في الدنيا .
اخته من الرضاعه رتيل اللي يشكي لها همومه واحزانه وتتقاسم الحزن وياه .
خاله فواز اللي كان له الاب بعد وفاة ابوه .
زوجة خاله نوال اللي بمقام امه .
سكر عيونه بقوه " يارب ارزقني الشهاده "
ما انتبه وائل لنفسه وسرح بعيــد .
ابو احمد المشرف على المخيم : وائل , وائل .
طالعه وائل : هااا , هلا ابو احمد .
ابو احمد : وش فيك ياولدي خلصت المحاضره وانت الى الحين جالس مو عادتك انا اول مره اشوف دموعك .
وائل بحزن : ياعمي جالس افكر بأهلي ما ادري وش اللي صار لهم .
طلع ابو احمد جواله : كلم اهلك وتطمن عليهم .
وائل وهو يوقف : الله يجزاك خير ياعمي .


~ ~ ~


مستشفى العامر...
اشجان : من جدك رتول بتطلعين مع عبدالله ؟
رتيل وهي تحس بضيقه : ايه هو خلاص اتصل على ابوي .
اشجان بصدمه : يعني تروحين مع عبدالله لوحدك ؟
رتيل : لا معانا زوجته .
شهقت اشجان : متزوج ؟
رتيل : ايه , بس غريبه لتين بنت شهد ماتصير بنته .
اشجان : وشلون ؟
رتيل : ما ادري هي لتين فيصل .
اشجان : يمكن مو زوجته .
رتيل : طيب من تصير اذا مو زوجته ؟
اشجان : يمكن اخته عمته خالته , بس ما اتوقع الدكتور عبدالله متزوج .
رتيل وهي تتحلطم : شكل الغيره عمت قلبي .
ضحكت اشجان : ههههههه تغارين يا رتيل وعلى من الدكتور عبدالله ؟
رتيل وهي تفتح عيونها : انا اغار على عبدالله ؟
اشجان : ما ادري سمعتك وانتي تتحلطمين الحين .
رتيل : شجون والله من جد احس باحساس غريب تجاه الدكتور عبدالله ما ادري اش هالاحساس .
اشجان وهي توقف : رتيل لا تقولين انك تحبين عبدالله ؟
رتيل استبعدت الفكره : لا لا وش احبه قسم بالله اني اكرهه ويمكن اكره مخلوق شفته , بس لما كنا بالغرفه عند لتين حسيت بالغيره وانا اشوفه مع شهد .
اشجان : هذا ياعزيزتي يمسى حب .
رتيل : بلا حب بلا بطيخ والله مابقى إلا انا احب الدكتور عبدالله .
طالعت اشجان بساعتها : باقي ربع ساعه وتطلعين مع عبدالله .
رتيل بضحكه وهي تطالع اشجان : شكلك فرحانه ؟
اشجان : آآه ياليتني مكانك .
رتيل : والله مافيه بالدنيا انحس من حظ اللي بياخذها عبدالله .
اشجان : ههههههههههههههههههه والله يابختها .
كشرت رتيل بوجهها : وع وش يابختها فيه بثقالة دمه ؟
اشجان : قسم بالله انه يخقق ماشاء الله , شكله واخلاقه وصوته والله كله على بعضه حلو بس انا ماهضمته .
رتيل وهي تاخذ شنطتها : صح انه حلو بس اكرهه .
اشجان : مع السلامه ياقلبي , وسلمي لي على حبيب قلبك .
ضربتها رتيل مع كتفها بخفه : وجع في بطنك .
اشجان : ههههههههههه مع السلامه حبيبتي .
وطلعت رتيل وشافت شهد واقفه ووراها المربيه زينب شايله لتين : دكتوره رتيل يله بنمشي الحين .
مشت رتيل مع شهد وطلعو لسيارة عبدالله بنتلي اسود .
ركبت رتيل بعد ماركبت شهد وبصوت قصير : سلام عليكم .
عبدالله بابتسامه : عليكم السلام .
طالعته رتيل اللي راكبه وراء شهد ابيض وشعره سبايكي وعارضه محدد بعنايه وابتسامته اجمل ابتسامه شافتها رتيل " ماشاء الله عليه "
لتين : ماما وين زينب ؟
شهد بعد ما باست لتين : زينب مع السايق .
لتين وهي تطالع رتيل : مين هذي ؟
عبدالله بابتسامه : هذي خاله رتيل .
رتيل " شكله مروق ع الاخر الاخ اول مره اشوف ابتسامته صدق مو سخريه "
وصلو بيت فواز الحمد ورتيل تنفست براحه " الحمدلله "
قبل لا تنزل وبحيا : مشكور دكتور عبدالله .
عبدالله بابتسامه : العفو .
نزلت رتيل ودخلت البيت بعد مافتحت لها امها الباب : مساء الخير يمه .
ضمتها امها : مساء النور ياهلا ببنتي , والله من يوم طلعتي وانا مو مرتاحه وكملها ابوك يوم وافق انه يجيبك ولد ال عامر .
رتيل وهي تنزل طرحتها ع رقبتها : يمه نفسي اعرف ليش كل هالخوف من العامر ؟
نوال : اكره ال عامر كلهم .
دخلت رتيل بالصاله وسلمت على عمتها وابوها وطلعت لغرفتها وخذت لها شور ولبست بيجامه من الصوف دافيه لونها ابيض ووردي وجففت شعرها ولفته كعكه وتعطرت ونزلت تحت وجلست مع اهلها تتغداء وهي تفكيرها بعبدالله الغريب اللي شخصيته متقلبه مره حنون ومره قاسي .
" صح ان الدكتور عبدالله متواضع وطيب مع الكل إلا معاي عصبي ويحب يعاندني "
خلصت غدائها وقامت وغسلت ورجعت جلست بالصاله عند عمتها : اليوم كلمنا وائل ويسلم عليك .
فز قلب رتيل : وائل اخوي ؟
ابتسمت العنود : ايه يمكن قبل ساعتين كلمنا .
رتيل : طيب ما اقدر اتصل عليه انا ابي اكلمه .
العنود : لا هو يقول كل اربع اشهر يتصل علينا .
رتيل خنقتها العبره وقامت ودخلت بغرفتها وسكرت الباب وسندت ظهرها ع الباب وسالت دموعها " الله يحفظ يا وائل واحشني مره , مشتاقه له ولصوته لي 9 اشهر ماشفته من رمضان يارب طول بعمره ورده لنا سالم "


~ ~ ~


بيت ابراهيم العامر...
هاجر : هلا حبيبي .
فيصل : عمتي انا الحين بالديوانيه ابي اشوف شهد والله مشتاق لها .
هاجر : والله رفضت , وانت الله يهديك اشلون تجي للشرقيه والجو كذا ؟
فيصل : والله مشتاق لشهود ما اقدر اصبر اكثر من كذا .
وقفت هاجر : خلاص الحين بقول لها وان شاء الله توافق .
فيصل : ان شاء الله , مع السلامه .
طلعت هاجر لغرفة شهد وطقت الباب ودخلت وشافت شهد حاضنه لتين اللي مرتفعه حرارتها وزايده الانفلونزا : سلام عليكم .
شهد بابتسامه : عليكم السلام , هلا يمه نورتي غرفتي .
ابتسمت لها هاجر : كيف لتونه الحين ؟
شهد : مرتفعه حرارتها انتظر عبود يجي يشوفها من نص ساعه اعطيتها العلاج ولسه مانزلت الحراره .
اخذت هاجر لتين من شهد : طيب روحي لفيصل بالديوانيه .
شهقت شهد : فيصل هنا ؟
هاجر : ايه بعد عمري من شوقه لك جاء بالجو هذا ومايصير يتعنى وجاي من ابها عشانك وماتخلينه يشوفك .
خطرت ببال شهد فكره : اروح له الحين بس بشرط .
هاجر وهي تحط الكمادات على جبين لتين : انتي تامرين .
شهد : ما تقولون لي ارجع له , واذا طلبت الطلاق ماتعارضوني .
هاجر : من عيوني .
شهد : طيب بغير لبسي واروح له .
واخذت شهد لها شور ولبست بنطلون اسود وقميص بيج بربطة عنق اسود وجاكيت رسمي اسود ولبست كعب عالي لونه اسود وشعرها اللي يوصل اسفل ظهرها خلته مسدول وحطت روج ناعم وفضلت ماتتعطر وطالعت بأمها : انزل له كذا ؟
هاجر بإستغراب : شهيد لا تستهبلين هذا زوجك جاي يشوفك اكشخي , كذا كأنك رايحه لأجتماع رسمي .
شهد بابتسامه : والله كذا كشخه بس كشخة بنوته .
ابتسمت هاجر : وانتي احلى بنوته .
نزلت شهد مع الدرج وطالعتها غاده وباستغراب : شهود بتقابل فيصل ؟
شهد بابتسامه : من زمان عنه والله وحشني .
ضربتها غاده مع كتفها بخفه : يعني كل هذا تغلي على فيصل .
شهد : ههههههه تقدرين تقولين , عن اذنك بروح له .
وتوجهت شهد لقسم الرجال وهي تحس قلبها طبول من كثر مايدق خذت نفس عميق " اعوذ بالله من الشيطان الرجيم "
ودخلت شهد ووقف فيصل وابتسم لها وتوجه لها وقلبه يخفق بشده مو مصدق عيونه انه يشوف شهد قدامه ومسك يدها وباسها ولثم جبينها بشوق وحراره : شهود ياعمري اشتقت لك .
سحبت شهد يدها من يده : لو سمحت لا تتجاوز حدودك .
فيصل : شهد انتي لسه زوجتي وانا ماتجاوزت حدودي بشي .
شهد : لا تجاوزت حدك اللي بيننا انتهى وانت روح للست هانم اللي تفضلها علي .
فيصل : شهد والله طلقتها .
شهد : واذا كان طلقتها ؟ انا ابيك تطلقني خلاص اكرهك .
فيصل لاحظ انها تهينه وقف : ماخلقت اللي تهيني , واذا انتي مو راجعه لي الشرع حلل لي اربع .
شهد والغيره تشتعل بقلبها : اهم شي تطلقني قبل لا تتزوج .
فيصل بتحدي : والله ما اطلقك .
شهد بعصبيه : ليش انت اناني كذا طلقني ابي ارتاح .
فيصل بين اسنانه وبحده : انا مو اناني , انتي الانانيه ماتبين الراحه إلا لك والله بعدك يحرقني يعذبني .
شهد وهي تقاوم دموعها : فيصل تكفى تكفى طلقني .
فيصل : لا مستحيل .
شهد : ليش ؟
فيصل : لأني احبك .
شهد : وانا اكرهك .
سمعو طرقات على الباب .
فيصل وهو يحاول انه يكون طبيعي : ادخل .
دخل عبدالله وطالع بفيصل اللي واقف قدام شهد : اصواتكم واصله اخر الدنيا خلاص اذا مو متفاهمين طلقها وفكنا من المشاكل .
شهد : قلت له بس مو راضي يطلقني .
عبدالله وهو يطالع فيصل : طيب وش السبب ماتطلقها ؟
فيصل وهو يطالع شهد : لأني احبها - وطالع عبدالله - ومستحيل وحده تجي مكان شهد .
صرخت شهد : كذاب انت ماتحبني لو تحبني كان ماتزوجت علي .
فيصل : تزوجتها لظروف قاسيه .
عبدالله : تفاهمو واذا ماوصلتو لحل , الحل هو الطلاق وكل واحد يشوف حياته بعيد عن الثاني .
فيصل : وترضى ان اختك مطلقه ؟
عبدالله : ايه مو لاعيب ولا حرام والف واحد يتمناها .
جن جنون فيصل وتخيل ان شهد بتصير لغيره وبعصبيه : طول ما انا عايش والله ماتتزوج شهد لو على رقبتي .
عبدالله : شكل السالفه مطوله يا استاذ فيصل .
فيصل : انا قلت لها ماراح اطلقها .
سكر عبدالله الباب وطالعت شهد بفصيل .
شهد : فيصل طلقني .
فيصل : ليش انتي مافيه كلمه على لسانك إلا طلقني , عمتي هاجر قايله لي انك انتي تبيني بس تتغلين وعشان كرامتك .
شهد بإستغراب : اتغلا ؟ فيه احد يتغلى سبع اشهر ونص ؟
فيصل : شهد فكري بالموضوع وانتي لازم تنورين بيتك الشهر الجاي من شهر 10 الى الحين شهر 5 وبعد انتصف وانتي ماشفتي بيتك ولا امي ولا خواتي والله مايصير لتين تعيش بعيد عني او بعيده عنك .
شهد : لا يافيصل ماعاد فيه تفكير انا قررت القرار هذا من بعد ماخنتني .
فيصل : والله مو برغبتي وغصب عني , ومنى والله ماتسوى شعره منك .
شهد : تقدر تلعب بمشاعر غيري ولا انا لا .
فيصل بحب : شهود عمري انا فيصل اللي حبك من صغرك اشلون تشكين اني ما احبك ؟
وقفت شهد بإرتباك : انا بروح للتين تأخرت عليها .
فيصل : ابي اشوف لتين .
شهد : تعبانه ما اقدر انزلها هنا .
فيصل : مو مشكله اشوفها وهي بغرفتها .
شهقت شهد بصوت خافت : اوكي بس بشوف الطريق لأن زوجة فارس هنا .
وطلعت تركض لغرفتها وشالت صورة فيصل الكبيره اللي ع الكومودينو ودخلتها بالدرج واتصلت على فيصل : يله تعال مافيه احد .
بعد دقايق دخل فيصل وابتسم : حتى غرفتك حلوه .
شهد وهي توقف : انا بروح لدورة المياه , خذ راحتك مع لتين .
تضايق فيصل انها مو جالسه عندهم . وجلس على السرير وباس خد لتين وهمس لها : الله لايحرمني منك .
شهد دخلت بالحمام المحلق بغرفتها وقفلت الباب وجلست تبكي وفتحت الدش على المويه البارده ووقفت تحت الماء ودموعها تختلط بالماء .
بعد ربع ساعه من دوامة البكاء سكرت الماء وهي تحس ببرد شديد ملابسها مبلله بالماء البارد وشعرها وقفت قدام المرايه ومسحت كحلها وروجها ورمت المنديل بالزباله ولبست بيجامه ثقيله ودافيه وجففت شعرها وطلعت وهي تمشي ببطء لغرفتها ارتاحت يوم ماشافت فيصل جلست ع السرير ونادت زينب : تعالي خذي لتين وانتبهي لها واذا تعبت صحيني , اوكي .
خذت المربيه زينب لتين ونامت شهد وهي تحس انها مرهقه ومحتاجه للنوم .


~ ~ ~

ببيت مشاعل العامر....
مشاعل : ياسر متى تتزوج وتفرحني بشوفة عيالك ؟
ياسر بابتسامه : يمه انا لسه صغير عمري 25 .
مشاعل : لا مو صغير , لا تصير مثل عبدالله ولد خالك بيدخل 27 وهو لسه ماتزوج .
ياسر : يمه والله بدري على الزواج ع الاقل اذا صار عمري 30 .
مشاعل : ياسر بخطب لك رهف بنت خالك علي .
ياسر " يالبئ قلبك يا امي فاهمتني " : خلاص بس مو وقته .
مشاعل : يعني تبي بعد كم سنه ؟
ياسر : اذا خلصت التطبيق , او اذا ضمنت الوظيفه .
مشاعل : علي مو مقصر معاك بشي وراح يوظفك عنده .
ياسر : خالي يطبق النظام علي وعلى غيري , واذا كان درجاتي مو زينه اكيد مو موظفني عنده .
مشاعل : وانت ماشاء الله مجتهد وعبدالله يقول باقي لك بس تطبيق على حاله وحده .
ياسر : بس انا الحين ما ابي وظيفه .
مشاعل : طيب ليش داخل طب ؟
ياسر بابتسامه : ماتذكرين يايمه يوم كنت صغير وتقولين لي ادرس عشان تتخرج وتصير دكتور مثل خالك علي ؟
ابتسمت مشاعل بألم : ايه اذكر .
ياسر : وابوي الله يرحمه كان يقولي بشوفك دكتور , يمه هذي امنيتك انتي وابوي ولازم احققها لكم .
مشاعل : يابعد عمري يا ياسر الله يخليك لي .
رن جوال مشاعل : هلا رهف .
رهف : هلا والله بعمتي الغاليه , ياسر عندك و لا بجيك ؟
مشاعل بابتسامه : انا اصرفه بس انتي تعالي .
رهف : وبجيب معاي البنات غاده وشهد .
مشاعل بفرح : حياكم الله .
رهف : مع السلامه الحين بنجيك .
مشاعل : مع السلامه - ونزلت جوالها - يله ياسر بيجون البنات روح لبيت خالك ابراهيم .
وقف ياسر : طيب اذا راحو اتصلي علي .
مشاعل : ان شاء الله .
طلع ياسر وجلست مشاعل ع الكنبه وهي تتذكر طفولة ياسر وكيف عاش بدون ابوه .
" مات ابوه وعمره 5 سنوات والى الحين يذكر كلامه ويذكر شكله , الله يرحمك يا ناصر "
بعد دقايق رن الجرس وفتحت الخدامه الباب ودخلو البنات وقفت مشاعل : ياهلا حيا الله من جانا .
وسلمت على البنات : من جد تو مانور البيت .
غاده بابتسامه : منور بوجودك ياعمتي .
جلسو البنات : كيفك ياشهد ؟
شهد بابتسامه : الحمدلله بخير .
مشاعل بمزح : اتمنى اشوفك ياشهد ولتين مو معاك بكل مكان وهي معاك ؟
شهد : خايفه عليها ياعمتي .
رهف وهي تسحب لتين من حضن شهد : لتون ياقلبي روحي العبي .
شهد : لا يا ماما لا تروحين خليك هنا .
مشاعل : شهد خلي البنت تعلب .
شهد : واذا طاحت وتألمت ؟
مشاعل : لا ان شاء الله ماراح تطيح , يلا لتين روحي العبي .
غاده بابتسامه : ليش ياعمتي هو بيتك فيه العاب اطفال ؟
مشاعل بحزن : ايه العاب بنتي الله يرحمها .
رهف بذهول : امااا 23 سنه غرفتها ماتغير فيها شي ؟
مشاعل : لا ماغير فيها ولا شي والبنت اصلآ مادخلت غرفتها وما ادري كيف جات وفاتها ماطلعت معاي من المستشفى .
شهد : لا ياعمتي بنتك ماماتت ماعندها شهادة وفاه وبالمستشفى هي طالعه على مسئولية ابوها .
مشاعل : انا مو مستوعبه اللي صار قبل ثلاثه وعشرين سنه الى الحين وانا مو قادره استوعب اللي صار .
غاده : معقوله بنت عمتي عايشه الى اليوم ؟
مشاعل : لا والله لو كانت عايشه كان لقيناها .
رهف : الله يرحمها ويعوضك ان شاء الله بعيال ياسر .
ابتسمت مشاعل : امين , وام عيال ياسر موجوده بس باقي يقولي اخطبيها .
رهف : الله يوفقه يارب ويرزقه ببنت الحلال اللي تسعده .
مشاعل : شهود وش صار معاك انتي وفيصل امك تقول انه قابلك وتكلمتو مع بعض .
شهد : ايه ياعمتي وماصار شي جديد انا خلاص كرهته ولا ابيه .
غاده : والله شهد هي الخسرانه تبيه وتحبه بس تكابر على حساب كرامتها .
رهف وهي تطالع غاده : لو اكتشفتي ان فارس متزوج عليك بالسر وش بتسوين ؟
غاده بحزن : ع الاقل فارس لو تزوج علي معاه عذر انا عقيم .
شهقت مشاعل : غاده وش هالكلام انتي مو عقيم وتحليلك الاخير اثبت انه عندك مشاكل بس مو عقم وفارس بعد مافيه شي .
غاده : ياعمتي لنا اربع سنوات متزوجين الى الان ماحملت .
مشاعل : اربع سنوات قليله لو تقولين 10 سنوات يمكن نعذرك .

~ ~ ~

مساء يوم الثلاثاء وقف فواز : اتصل علي عبدالله العامر وبيجي هو وابوه الحين .
شهقت نوال : لايكون عرفـ....
قاطعها فواز : يله يانوال جهزي القهوه والشاهي .
رتيل : لا يكون بعد بيتعرف عليك مثل المره اللي فاتت ؟
فواز : والله ما ادري الرجال قالي انه جاي هو وابوه وعمه الحين وانا والله ما ادري وش عندهم .
العنود بهمس لنوال : ياخوفي اللي ببالك يصير .
نوال : لا لا ان شاء الله ماراح يصير .
شغلت رتيل التلفزيون وتابعت انشودة ابكي على شام الهوى لمشاري العفاسي .
سكرت عيونها بألم وهي تتذكر اخوها وائل " الله يحفظك ويحميك يا اخوي "
انتهت الانشوده وسكرت التلفزيون بعد ما بدأ احد البرامج .
رن جوالها وردت بـ : الو .
: رتيل اشلونك ؟
رتيل بفرحه : وائل ؟
وائل بابتسامه : ايه يا قلب وائل .
رتيل وهي تبكي : كيفك يا وائل اشلون عايش ان شاء الله مرتاح ؟
وائل : والله ماتتخيلين قد ايش مرتاح سبحان الله راحه نفسيه وجسديه , انتي بس ادعي لي بالشهاده .
رتيل بجزع : لا مستحيل ادعي لك بالشهاده الله يحفظ ويخليك لنا .
وائل : رتيل كلنا بنموت , و اموت شهيد احسن من اني اموت وانا ماقدمت شي ليوم الحساب .
رتيل بغصه : الله يحقق اللي ببالك .
وائل : كيف التطبيق معاك ؟
رتيل : الحمدلله زين .
وائل : الله كريم .
وانقطع الاتصال ونزلت رتيل جوالها ع الطاوله وسالت دموعها " الله يحفظ يا وائل "
دخل فواز بعد ماطق الباب : وين امك وعمتك ؟
رتيل : بالمطبخ .
فواز بهدوء : طيب تقدم لك الدكتور عبدالله وانا وافقت والملكه بعد شهرين .


•° البارت الخامس °•






مدخل البارت :



( إِنَّمَا اْلْمُؤْمِنُونَ اْلَّذِينَ إِذَا ذٌكِرَ اْللهُ وَجِلَتْ قُلُوُبُهُمْ وَإِذُا تُلِيَتْ عَلَيْهِمْ ءَايَتُهُ زَادَتْهُمْ إِيمَانَا وَعَلَى رَبِهِمْ يَتَوَكَّلُونَ ) سورة الأنفال ايه (2)
-
-
-
-
-
فواز : طيب تقدم لك الدكتور عبدالله وانا وافقت والملكه بعد شهرين .
رتيل بصدمه لامثيل لها : ايــش ؟ الدكتور عبدالله خطبني انا ؟
فواز : ايه هو خطبك والملكه بعد شهرين خلاص .
رتيل بقهر : يبه اشلون توافق وترميني على واحد ما اعرفه , وحتى ما اخذت رايي .
فواز : عبدالله يمكن هو اكثر رجال تعرفينه خلاص يا رتيل انتهت السالفه .
سالت دموع رتيل : ليش يايبه تسوي فيني كذا , والله حرام .
فواز : رتيل عبدالله انسب واحد لك وبعدين شغلك فيه اختلاط واذا صار عبدالله زوجك تروحين وترجعين وانا متطمن .
رتيل بين شهقاتها : ولا طمعان بـ العامر ؟
فواز بعصبيه : انا مو حقير ازوج بنتي عشان فلوس وصدقيني ماراح تلقين احسن من عبدالله .
طلعت رتيل لغرفتها وقفلت الباب ورمت نفسها ع السرير وانخرطت ببكاء مرير يقطع نياط القلوب .
" اشلون اتزوج عبدالله ؟ الانسان اللي هانني وذلني ؟ اللي بهذلني وكرهني بالتطبيق "
اخذت جوالها واتصلت على اشجان وبصوت باكي : اشجان الحقي علي .
اشجان بخوف : رتيل وش فيك ؟
رتيل بين شهقاتها : عبدالله خطبني , وابوي وافق .
اشجان : حسبي الله على ابليسك ع بالي صاير لك شي .
رتيل : اقولك عبدالله العامر خطبني وابوي وافق وحددو الملكه وانا مجبوره عليه .
اشجان : خلاص ياقلبي لا تبكين هذا المكتوب لك وعبدالله والله ماتلاقين احسن منه - وبابتسامه - تذكرين امس يوم تقولين انحس وحده بياخذها عبدالله .
رتيل : مو وقت استهبالك الله يخليك روحي للدكتور عبدالله وقولي له اني ما اصلح له , ولا قولي له اني على علاقه مع واحد .
صرخت اشجان : مجنونه انتي ؟ عشان يقول لأبوك ويقتلك لا تخربين سمعتك وهي الماس .
رتيل اجهشت ببكاء مرير : طيب انا ما ابي عبدالله .
اشجان وهي تحاول تهدي رتيل : خلاص ياقلبي , ابي سبب واحد لرفضك لعبدالله ؟
رتيل همست بإختناق : اكرهه .
اشجان : غير كذا , يعني فيه شي مو زين فيه ؟
رتيل بخفوت : لا .
اشجان : خلاص توكلي على الله وصلي استخاره ووافقي عليه والله ماتلقين احسن منه .
رتيل وهي تمسح دموعها : لا تبالغون كل الناس احسن منه .
اشجان بشفافيه : ما ابالغ بس من جد يابختك فيه ماشاء الله ولد العامر ويكفي انه الدكتور عبدالله .
رتيل بحزن : والله كرهته اكثر من قبل .
اشجان : طيب بكره بتداومين ؟
رتيل : لا مستحيل , وفيه مطر الحين ان شاء الله تتعلق الدارسه عشان ما اداوم واحنا الى الحين من تبع الجامعه .
اشجان : خلاص حتى انا ما ابي اداوم .
رتيل : وعبير ؟
اشجان : ولا عبير هي تقول ما تبي تداوم اهلها بيروحون للرياض وبتروح معاهم .
رتيل : مع السلامه حبيبتي .
اشجان : مع السلامه .
وقفلت رتيل جوالها وقامت وتوضأت وصلت صلاة استخاره وخلصت صلاتها وسمعت الباب يطق وبصوتها الطبيعي : ادخل .
دخلت امها وهي تبكي : رتيل وافقتي على عبدالله ؟
رتيل بحزن : لا , ابوي جبرني عليه .
نوال بصوت باكي وهي تمسح دموعها : ليش يا رتيل ماقلتي لأبوك انك ماتبينه؟
رتيل وهي تقاوم نوبة البكاء اللي تنتظر اي كلمه تخرج منها حتى تنفجر باكيه : والله قلت لأبوي بس يقول خلاص الملكه تحددت بعد شهرين .
نوال وهي تحضن رتيل : يابعد عمري يا رتيل ما ابيك تروحين عندهم اكرههم .
رتيل : خلاص يايمه هو خطبني وانا مالي كلمه , ابوي اول مره يجبرني على شي انا ما ابيه .
نوال : رتيل الله يخليك بكره روحي لعبدالله وقولي له انك ماتبينه وخبريه انه ابوك اللي جابرك عليه .
رتيل : لا يمه ما ابي اروح له , وانا صليت استخاره والحمدلله ارتحت .
نوال وهي تمسح دموعها : إلا ولد ال عامر يا رتيل ماتاخذينه .
رتيل برجاء : ايه يمه تكفين قولي لأبوي والله ما ابيه .
نوال : تو جيت من عند فواز ويقول خلاص هو عطى الرجال كلمه .


~ ~ ~

بسيارة عبدالله...
ابراهيم بابتسامه : مبروك ياولدي .
عبدالله : الله يبارك فيك .
ابراهيم : عبدالله انت متأكد ان فواز اخذ راي بنته ؟
عبدالله بثقه : اكيد .
ابراهيم : بس هو ما تأخر وبسرعه قالنا انه موافق .
عبدالله بمزح : ليه فيه احد بيرفض عبدالله بن ابراهيم ؟
ابراهيم : ههههه ما اظن .
دخلو البيت مع بعض ووقفت هاجر : هاا وافقو ؟
عبدالله بابتسامه : ايه والملكه بعد شهرين .
راحت له امه وحضنته : الف مبروك ياعمري .
عبدالله : الله يبارك فيك يالغاليه .
هاجر : هي وش اسمها ؟
عبدالله : رتيل .
هاجر بإهتمام : كيف شكلها وتليق فيك او لا ؟
عبدالله ببساطه : ماشفتها الى الان .
هاجر بذهول : ماشفتها ولا هي شافتك ؟
عبدالله : لا مو من عاداتهم ما اشوفها إلا ليلة الزواج .
ابراهيم : اهم شي انهم وافقو سوا شفتها ولا ماشفتها اهم شي اخلاقها وابوها ماشاء الله عليه رجال من نسل رجال .
نزلت شهد مع الدرج وبفرحه : الف مبروك عبود .
عبدالله وهو يحضنها : الله يبارك فيك .
شهد وهي تبعد عن عبدالله : ماشاء الله عليها رتيل ملكة جمال لو وصفتها ما اوفيها حقها .
عقد عبدالله حواجبه وبإستفسار : وين شفتيها ؟
شهد : قبل امس يوم كنت بالمستشفى .


~ ~ ~

مرت ثلاث ايام على الاحداث الاخيره واعلنو خطوبة عبدالله و رتيل .
بمكتب عبدالله دخلت رتيل ووقعت حضورها وهي مانطقت بولا حرف .
عبدالله : السلام لله يا رتيل .
رتيل بإعتراض : لو سمحت الدكتوره رتيل .
عبدالله بإبتسامه : بس خلاص انتي الحين خطيبتي مابيننا رسميات .
رتيل بألم حاولت تخفيه ببرودها بس فشلت : انت ليش خطبتني ؟
عبدالله ببساطه : لأني احبك .
استغربت منه رتيل وع بالها انه يستهبل : دكتور عبدالله انت وش تبي فيني ليش مطين عيشتي ؟
عبدالله وهو يوقف : رتيل وربي احبك .
رتيل وهي تأشر على نفسها بسبابتها : تحبني انا ؟
عبدالله بحب : ايه والله احبك احبك .
طلعت رتيل من عنده وراسها مزدحم بالافكار " معقوله يحبني ؟ "
اشجان بمرح : نحن هنا .
رفعت رتيل راسها ووقفت وسلمت على اشجان : هلا والله شجون , صباح الخير .
اشجان : صباح النور , الف الف مبروك خطوبتك .
رتيل بهدوء : الله يبارك فيك .
اشجان وهي تاخذ شنطتها : عن اذنك رتيل بروح لمكتبي .
رتيل بابتسامه : اذنك معاك ياقلبي .
طلعت اشجان وطق الباب ودخل عبدالله وبابتسامه : سلام عليكم .
رتيل وهي تشغل نفسها بالملفات وبإرتباك : عليكم السلام .
انصعقت رتيل من عبدالله سحب الكرسي وجلس قدام رتيل اللي جالسه بمكتبها : دكتور لو سمحت هنا مكان شغل .
عبدالله : رتيل انتي الحين خطيبتي ومافيها شي لو جلسنا نسولف مع بعض .
رتيل بعصبيه : دكتور اطلع من هنا قبل يشوفك احد وتصير لي فضيحه .
عبدالله بغضب : وش فضيحته انا خطيبك وكل اللي بالمستشفى عارفين , وخلاص ماعاد بيننا رسميات متى تفهمين انتي ؟
رتيل : مابينا رسميات بعد مانملك مو الحين .
عبدالله بابتسامه : خلاص الملكه الخميس الجاي عشان ما اضايقك .
شهقت رتيل : يعني بعد اسبوع .
عبدالله وهو يوقف : بكلم ابوك واخبره ان الملكه يوم الخميس .
وقفت رتيل : لا عبدالله خلها على اتفاقنا بعد شهرين نملك.
عبدالله وهو يطلع جواله : لا خلاص بكلم عمي فواز الحين واقوله .
وطلع من عندها عبدالله , جلست رتيل ع الكرسي ومسحت جبينها " لا اله الا الله "
خذت جوالها اللي ع الطاوله واتصلت على ابوها جواله مشغول " اكيد كلمه عبدالله الحين , حسبي الله على ابليسك يا عبدالله "
دخلت عبير وسلمت على رتيل : مبروك الخطوبه .
رتيل : الله يبارك فيك , عقبالك .
عبير بابتسامه : لا انا لسى صغيره .
وطلعت عبير من عند رتيل ورن جوال رتيل : هلا يبه .
فواز : لقيت لك مكالمه, اكيد عشان موضوع الملكه .
رتيل بخفوت : هاا , ايه ها يبه وافقت ؟
فواز : ايه قلت له الخميس الجاي يجي يملك .
رتيل بغصه : ليش يايبه كذا كل امور زواجي توافق عليها ما تاخذ رايي والله حرام .
فواز بحنان : يابنتي والله اذا تملكتو الحين احسن لك من بعد شهرين ويصير لك عبدالله محرم بالدوام .
رتيل : يعني ماتذكرت انه لازم يصير معي محرم إلا بعد اربع اشهر من التطبيق .
فواز : يا رتيل يابنتي والله ان كل هذا لمصلحتك .

~ ~ ~


في غرفة شهد...
جوالها اللي ع الكمودينو يرن رفعت راسها وردت بـصوت كله نوم : نعم فيصل.
...: اختي معك مستشفى المواساه فيصل صار عليه حادث واحنا اتصلنا ع اخر رقم كلمه .
شهقت شهد بعنف وجلست : وش فيه فيصل ؟
...: هو عنده ضغوط نفسيه وحالته مره سيئه وهو الان يمر بغيبوبه تامه .
شهد بصوت باكي : طيب وش صار عليه من الحادث ؟
...: كسر برجله اليسرى .
شهد : ليش هو بغيبوبه ؟
...: هذا امر الله الحادث بسيط بس الغيبوبه من الضغوط النفسيه وحالته النفسيه جدآ سيئه وهو عنده فقر دم حاد لأنه قليل اكله .
شهد : الله يجزاك خير , مع السلامه .
ونزلت جوالها وخذت وغسلت وجهها وفرشت اسنانها ونزلت تحت : يمه .
هاجر بخوف وهي توقف : شهود وش فيك تبكين ؟
شهد وهي تنتحب : في,فيصل صار عليه ,حادث .
شهقت هاجر : وش صار له ؟
شهد وهي مستمره بالبكاء : بغيبوبه الحين , غاده وين فارس ؟
غاده اللي واقفه وراء عمتها ودموعها تنذر بالهطول : نايم .
شهد وهي تحاول تتماسك وتصلب طولها تحس رجولها مو شايلتها : الله يخليك روحي صحيه بروح اشوف فيصل .
هاجر بسرعه : لا خلي فارس يرتاح بروح انا وانتي مع السايق .
شهد : لا يمه الحين بروح بروحي واذا فتحت الزياره تعالو شوفوه , هو بمستشفى حكومي .
هاجر وهي تجلس : طمنينا عليه .
شهد : اوكي , سرياتي جيبي عبايتي .
وبعد دقايق لبست شهد عبايتها وطرحتها ونقابها وخذت جوالها بيدها وطلعت برا : رااجو .
جا السايق : نئم مدام .
شهد : روح ع مستشفى المواساة .
ركبت وركب راجو وطلعو للمستشفى ونزلت شهد ودخلت المستشفى وتوجهت للرسبشن بسرعه : لو سمحت كم رقم غرفة فيصل سعيد ال...
...: قسم الحوادث الغرفه رقم (...)
راحت شهد بسرعه للغرفه وطقت الباب ودخلت .

~ ~ ~


بيت فواز الحمد...
نوال بحده : لا يا فواز اشلون تملك لبنتك على ولد ال عامر ؟
فواز وهو ياخذ فنجال القهوه من نوال : خلاص الملكه الخميس الجاي ما نقدر نأجلها .
نوال بقهر : ليش يافواز يعني انت مو عارف اللي بيننا وبينهم ؟
فواز بحزم : و زواج رتيل وعبدالله هذا اول حل للمشاكل هذي كلها .
نوال : وتظن ان عبدالله متزوج رتيل حب فيها ؟ انا متـأكده انه بينتقم لأبوه ولاعمامه ببنتنا .
فواز بعصبيه : وش هالكلام يانوال ياويلك لو تسمعك رتيل , عبدالله رجال وماينتقم منا ببنتنا اذا كان بينتقم يواجه الرجال .
نوال وهي توقف : ومن متى وعيال ال عامر رجال ؟ لو رجال كان ماسوو اللي سووه .
فواز بغضب هادر وصراخه يعلى : نوال السالفه هذي تقفلت قبل 23 سنه وماله داعي تفتحينها الحين .
نوال : فواز والله مو معقوله اللي قاعد يصير اشلون بنتي رتيل تتزوج واحد من العامر ؟
فواز مازال غاضب : هذا نصيبها وهذا اللي ربي كتب لها وتأكدي اني ماظلمت رتيل وهذا الحق وهي لازم تشوف الحياه مثل غيرها مو عايشه بفقر .
نوال : صح ان بنتي بتصير عيشتها مثل عيشة الاميرات وصح انها بتنسى حياة الشقا بس خايفه...
قاطعها فواز : افرحي لبنتك وفرحيها معاك ولا تشيلين همها .
دخلت العنود : سلام عليكم .
نوال وفواز : عليكم السلام .
العنود وهي تجلس جنب فواز : فواز طلبتك .
فواز بابتسامه لأخته الوحيده : جاك طلبك .
ابتسمت العنود : الله لايحرمني منك يا اخوي , ابيك توديني لسوريا او الاردن بشوف وائل .
عقد فواز حواجبه : تروحين لسوريا انتي عارفه الوضع هناك ؟
العنود بغصه : طلبتك يا اخوي والله انا جمعت الفلوس اللي تكفيني معاي الحين الفين تكفى يا اخوي لاتحرمني شوفة ولدي .
فواز ماهان عليه رجاء اخته له : ابشري تشوفين ولدك بس بعد زواج رتيل لأني الحين ما اقدر .
العنود بفرحه : الله يخليك لي يا اخوي , يعني بس 6 اشهر واشوف ولدي .
سالت دموع نوال وحطت يدها على فمها وصارت تبكي بصمت " ياربي ترد لها ولدها بالسلامه "
العنود : والله اشتقت لولدي 6 اشهر ماشفته .
فواز بحزن : بتشوفينه ان شاء الله قريب .
العنود : فواز انا عندي احساس ان ولدي بيموت والله متأكده انه ماراح يرجع لي وهو سليم .
فواز : تعوذي من الشيطان واتركي الوساوس هذي .
العنود : اللي ربي كاتبه له بيصير بس ان شاء الله مايصير له الى كل خير .
فواز : امين يارب .
وقفت نوال وطلعت لغرفتها قفلت الباب وجلست ع الكرسي وسالت دموعها " يارب تحفظ وائل من كل شر يارب ترده لأمه يارب تفرحنا بشوفته "
طق باب الغرفه ومسحت دموعها وفتحت الباب وبابتسامه : هلا العنود .
العنود : وين رحتي يانوال ؟
نوال وهي تحاول تخفي حزنها بابتسامه مصطنعه : جيت بشوف الفستان اللي اخيط كم باقي له ويخلص .
العنود : نوال الله يعافيك ابيك تشرين قماش ابيض وتفصلين احلى فستان لسراب .
نوال : من عيوني وكم سراب عندي .


~ ~ ~

دخلت شهد وكتمت شهقتها وهي تشوف فيصل مُمدد على سرير ابيض والاجهزه على وجهه وحبل المغذي موصل ليده وصوت اجهزة نبض القلب تقطع صمت الغرفه راحت شهد تجري لفيصل مسكت يده البارده وسالت دموعها تمنت لو الزمن يرجع بس لكم يوم " ياقلبي عليك يافيصل ماتاكل زين وحالتك النفسيه متدهوره كله عشاني كل هذا مني "
باست يده : سامحني ياقلبي سامحني .
دخلت امها وشهقت : وش فيه فيصل ؟
طالعتها شهد وهي تحتضن كف فيصل البارده بين كفيها : يمه فيصل بغيبوبه , والدكتور يقول - وبحشرجه - احتمال يقوم منها بعد فتره مو قليله .
وقفت هاجر جنب شهد وبحزن : خلاص شهودتي ارجعي للبيت .
شهد بين شهقاتها : لا لا يمه بجلس عنده لما يصحى .
هاجر : لا ياقلبي ارجعي بنتك تبيك جيت من البيت وهي مبهذله غاده عجزت لاتسكتها .
شهد وهي تمسح دموعها : كان جبتيها معاك يايمه .
هاجر : والله ماقدرت اجيبها .
طلعت شهد جوالها واتصلت على عبدالله : الوو .
عبدالله : هلا شهد , غريبه الساعه 10 الصباح وش مصحيك بدري .
كتمت شهد شهقتها وبغصه : عبود فيصـل صار عليه حادث وو...
وماقدرت تكمل كلامها من البكى .
وقف عبدالله : ايـش ؟
خذت هاجر الجوال من شهد اللي جلست ع الكرسي وانهارت : هلا عبدالله .
عبدالله بخوف : يمه وش فيه فيصل ؟
هاجر : صار عليه حادث , عبود فديتك مر ع البيت وجيب لتون معاك .
عبدالله : اوكي بغير ملابسي واجيكم , بأي مستشفى ؟
هاجر : مستشفى المواساه .
عبدالله : مع السلامه الحين جاي .
جنب سرير فيصل جالسه شهد ومنهاره تماما .
مسحت هاجر ع راس شهد : شهود ياعمري اهدي ان شاء الله فيصل بيصحى .
شهد : لا يمه والله الدكتور قالي انه ماراح يصحى قبل ثلاث ايام .
هاجر بحنان امومي فطري : ياقلبي والله حتى الدكتور مايعلم الغيب ولا يدري عن اللي ربي كاتبه .
بعد ربع ساعه انفتح الباب ودخل عبدالله شايل لتين : سلام عليكم .
راحت له هاجر واخذت لتين اللي تبكي واعطتها شهد وحضنتها شهد .
وقف عبدالله جنب شهد وطالع بفيصل : الله يشفيه , بننقله للمستشفى فيه طاقم طبي الماني ابيهم يشرفون على حالته .
شهد وهي تبكي بحرقه : طيب عبدالله كيف حالته الحين ؟
عبدالله : بروح اسأل عنه الدكتور .
طلع عبدالله من عندهم وتوجه لغرفة الدكتور طق الباب ودخل : سلام عليكم .
الدكتور : عليكم السلام . وقام وصافح عبدالله . اهلا دكتور عبدالله تفضل .
جلس عبدالله : دكتور كيف المريض فيصل سعيد ؟
الدكتور عبدالاله : والله حالته ماتسر هو الان يمر بمرحله صعبه ومحتاج دعواتكم .
عبدالله بإستفسار : كيف دقات قلبه وتنفسه ؟
عبدالإله : التنفس ضعيف جدآ وحطينا اجهزه صناعيه للتنفس وكل اجهزة جسمه الان متوقفه إلا قلبه طبيعي جدآ .
عبدالله : انا ابي انقله لمستشفى العامر اليوم .
عبدالاله : اتوقع خلال الاسبوع هذا كله ما تقدر .
عبدالله : الى هالدرجه حالته سيئه ؟
عبدالإله : واكثر من كذا .
عبدالله " الله يقومه بالسلامه "
ووقف عبدالله : عن اذنك دكتور .
عبدالاله : اذنك معاك .
وطلع عبدالله واخذ نفس عميق " الله يعينك ع الجاي يا شهد "
دخل عبدالله : يمه يله بنروح للبيت .
وقفت هاجر واخذت شنطتها : يلا شهود .
شهد برفض تام : لا يمه ابي اجلس عند فيصل .
عبدالله وهو ياخذ لتين اللي جالسه ع طرف سرير فيصل وتمتم لأبوها بكلمات بعض منها غير مفهوم : يله شهد جلوسك هنا مابينفعه ولا ينفعك .
شهد وهي تبكي : والله ماقدر اخليه .
هاجر : شهد ياعمري امشي معانا وبكره من بعد صلاة الفجر وانتي هنا .
شهد : لا مابي اروح بجلس عنده , ولتين امانتك يايمه .
هاجر : وش دعوه لتون بنتي .
وطلعو عبدالله وهاجر .
وشهد جلست عند فيصل .
حست انها اسواء الناس تصرف يوم كان يترجاها بكل الرجاءات انها ترجع معاه للبيت وتسامحه وهي ترفض .
وتجعله يرجع من عندها يحمل خيبة امله جروحها تنزف منها ومن اجلها .
وهي بتعاقبه لو تقدر اكثر من سنه.
وفجأه وبدون سابق انذار يأتيها خبر مثل هذا " عند المصايب ننسى الزعل
ونحس انه مهما طال يبقى اتفه شي بالدنيا
الله يقومك بالسلامه يافيصل "

~ ~ ~

مستشفى العامر...
رتيل وهي تهز رجلها اليسرى بقلق وتوتر : اشجان انا كنت عنده ورن جواله وشكله صاير بأهله شي .
اشجان : اتصلي عليه وشوفي وش اللي صار وربي اقلقتيني معاك .
رتيل : مو معاي رقمه , تكفين اشجان روحي جيبيه لي .
طلعت اشجان وراحت لمكتب الدكتور علي : سلام عليكم .
الدكتور علي : عليكم السلام .
اشجان : دكتور لو سمحت ممكن رقم الدكتور عبدالله ؟
علي وهو يطلع جواله : والله مو عندي رقمه إلا بالجوال , يله سجليه عندك .
وبدأ يقول لها الرقم وهي تسجله : مشكور دكتور علي .
علي : العفو .
طلعت اشجان ودخلت بمكتب رتيل : يله رتول جبت الرقم .
شهقت رتيل : انا اكلم عبدالله ؟
ابتسمت اشجان : خلاص يا رتيل هو الحين صار خطيبك .
رتيل : لا والله مستحيه , بس ابي رقمه .
واخذت رقمه من اشجان وحذفت اشجان الرقم من جوالها : يله رتيل كلميه وتطمني عليه .
اتصلت رتيل على عبدالله : الوو .
عبدالله : هلا رتيل .
رتيل بإرتباك : سلامات دكتور وش اللي صار لكم ؟
عبدالله بحزن : زوج اختي صار عليه حادث , دعواتك يا رتيل حالته ماتسر .
رتيل : الله يقومه بالسلامه , وشهد كيفها الحين ؟
عبدالله : نفسيتها زفت الله يقوم لها زوجها بالسلامه .
رتيل بتأثر بالغ : امين يارب , مع السلامه وسلم لي عليها .
عبدالله : مع السلامه .
سكرت رتيل المكالمه وهي ترجف : يمه ماتوقعت اني بأرتبك واخاف قد كذا .
اشجان بابتسامه : عادي شعور عادي جدا .
رتيل وهي تجلس ع الكرسي : ممم زوج شهد صار عليه حادث ويقول عبدالله حالته ماتسر .
اشجان : الله يشفيه .


~ ~ ~

فـي اراضي سوريا...
بعد القرار الصعب والطريق الخطاء اللي هي سلكته كانت فجر تمشي بإتجاه مخيم المجاهدين " يارب استر علي وتوب علي "
وصلت عند المشرف أبو احمد اللي استقبلها بالمصافحه : هلا عمر وش فيك تأخرت ؟
فجر ( عمر ) بصوت رجولي : الطريق طويل بين البيت والمخيم .
ابو احمد : يله ياعمر ابي اعرفك على المجاهدين اللي ان شاء الله بتجلس معاهم .
حست بخوف وسكرت عيونها وفتحتها " لا اله الا الله " : يله يا ابو احمد .
دخلو المخيم وقال ابو احمد للمجاهدين اللي كل اثنين منشغلين بأعمالهم الموزعه عليهم : هذا اخوكم عمر .
قامو تقريبآ 11 ولد وسلمو عليها بالمصافحه فقط .
جاء وائل : هلا عمر ,انا وائل .
فجر : تشرفنا .
وبعد دقايق جلسو كلهم وقالها ابو احمد : عمر ياولدي انت راح تنام جنب وائل هو ماعنده احد .
فزت فجر ووقفت وبسرعه : لا طال عمرك انا ما انام داخل المخيم ولا احب النوم بمكان مثل هذا انا ابي برا المخيم .
ابو احمد : يعني وين ؟
فجر : برا هنا بالساحه اللي بين المخيمين .
ابو احمد : خلاص ياولدي تساعدو انت واثنين من الشباب وشيلو فراشك وطلعوه هنا برا .


~ ~ ~

مر اسبوع على الاحداث الماضيه...
رتيل وعبدالله..اليوم ملكتهم
فيصل..مازال بغيبوبه تامه وحالته ماتغير فيها شي
فجر..الجديده على الروايه مازالت متنكره بلبس ولد وعايشه مع مجاهدين!


~ ~ ~

يوم الخميس ببيت فواز .
علي بابتسامه : الف مبروك ياعبدالله وتستاهل كل خير الله يوفقك .
عبدالله : الله يبارك فيك ياعمي .
علي : وقدامكم يارجال اقول بهالمناسبه انا اقدم استقالتي من المستشفى واعين بمكاني مدير لمستشفى العامر عبدالله .
عبدالله بجزع : لا ياعمي هذا شغلك وانا مو كفو اخذ مكانك .
علي بابتسامه : الله يخليك لي ياولدي انا خلاص ماعاد فيني حيل وانت لو مو كفو كان ماوظفتك عندي ومن اليوم انت مدير المستشفى .
فواز بابتسامه : الف مبروك ياعبدالله وصارت الفرحه فرحتين .
عبدالله : الله يبارك فيك .
ابراهيم : اسمح لنا يابو رتيل الولد لازم يشوف زوجته .
فواز وهو يوقف : عن اذنكم بقول لها .
وطلع من عندهم فواز وراح لقسم الحريم : رتيل .
طلعت له رتيل من مجلس الحريم : هلا يبه .
فواز : يله يا رتيل عبدالله بيشوفك .
شهقت رتيل : لا يبه قوله ما ابي .
فواز : يله يابنتي الرجال مستعجل وهذا من حقه .
رتيل : طيب بروح البس عبايتي .
وراحت رتيل لغرفتها وهي تتمنى لو مافيه ضيوف بالبيت عشان تاخذ راحتها بالبكى " حسبي الله على ابليسك ياعبدالله "
لبست عبايتها ولفت طرحتها وراحت عند المرايه وسحبت لها منديل ومسحت روجها وكحلها وابتسمت " احسن اقابله كذا عشان يشوف اني ما اهتميت له ويتراجع عن الملكه قبل لايجي الشيخ "
ونزلت تحت وشافت ابوها ومشت معاه للمجلس دخلت وهي تطالع الارض .
فواز : هذي رتيل يا عبدالله , خمس دقايق وتطلعين من هنا .
هزت رتيل راسها وهي مازالت تطالع الارض .
وطلع ابوها للديوانيه .
وراح لها عبدالله وطالع فيها بتمعن : توقعتك حلوه بس ماتوقعتك بالجمال هذا ماشاء الله .
رتيل بكره : دكتو...
قاطعها عبدالله : خلاص ياقلبي ماعاد فيه دكتور انا زوجك .
رتيل : اوكي عبدالله لاتقول انك تبي الزواج بالصيفيه هذي ترا انا مو مستعده للزواج نهائيآ .
عبدالله بابتسامه : خلاص انا حددت مع ابوك انه ببداية الصيفيه يعني باقي شهرين .
•° البارت السادس °•





مدخل البارت :





قال الرسول صلى الله عليه وسلم (( مامن عبد تصيبه مصيبه فيقول إنا لله وإنا إليه راجعون اللهم اجرني في مصيبتي واخلف لي خيراً منها إلا اجره الله في مصيبته واخلف له خيراً منها))
-
-
-
-
-
شهقت رتيل : كذاب .
عبدالله وهو يمسك يدها : وربي .
رتيل : عبدالله الله يخليك خله السنه الجايه انا مو مستعده للزواج .
عبدالله : ياقلبي الموضوع هذا نتكلم فيه بوقت ثاني .
رتيل وهي تسحب يدها من يد عبدالله : متى نتكلم فيه ؟ زواجي ما ابيه بعد شهرين .
وطلعت من عبدالله اللي ابتسم " يالبى قلبها "
دخلت رتيل بغرفتها وهي تحس ان قلبها بيتوقف من سرعة دقاته " يارب انه يتأجل الزواج " .


~ ~ ~

انتهت الملكه وركب عبدالله بسيارته وركبت معاه امه وبعد مامشو بفتره قصيره .
هاجر : عبود من جدك انت بتتزوج رتيل ؟
انصدم عبدالله من سؤال امه : ايه يمه خلاص احنا ملكنا .
هاجر : انت عبدالله العامر تتزوج البدويه هذي ولا فيه بنت بالنظره الشرعيه تلبس عبايتها ؟
عبدالله : عائلتهم محافظه جدآ وهذا شي طبيعي .
هاجر بإعتراض : لا مو طبيعي البنت هذي ماتصلح لك .
عبدالله : وش بعده يايمه ؟
هاجر : عادي تزوجها ماعندي مانع بس انا بخطب لك وحده غيرها , هي مو عاجبتني مره .
عبدالله بقهر : يمه والله مافيها شي اذا لبست عبايتها .
هاجر بعصبيه : لا والله مافيها شي ؟ ولايكون بالزفه بتلبس عبايه لأنهم عائله محافظه ؟
ابتسم عبدالله : لا الزواج غير , ويمكن البنت تستحي وحلاة البنت بحياها .
هاجر : انا اول مره اشوف وحده مثلها قدام الحريم كاشخه وعند زوجها تلبس عبايتها .
عبدالله : يمه يمكن ابوها فرض عليها الشي هذا .
هاجر : واذا كان ابوها اللي فارضه عليها البنت ماعجبتني , انا مو متخيله انها بيوم من الايام بتصير زوجة ولدي .
وصلو البيت ونزلو ودخلت هاجر بغرفتها وتذكرت يوم طلعت رتيل بتقابل عبدالله .
كانو نوال ورتيل بالصاله واصواتهم عاليه .
نوال : رتيل بتقابلين زوجك كذا ؟
رتيل : ايه يمه بقابله كذا .
نوال : مجنونه ؟
رتيل : يمه انا اكرهه ما اطيقه و لا ابيه ويمكن اذا شافني كذا يحس على دمه ويفسخ الخطوبه وسمع الله لمن حمده .
رجعت هاجر لواقعها وابتسمت بخبث " مو عبدالله اللي ينلعب عليه يا رتيل "
رن جوال هاجر iphon s5 مطلي بذهب وردت بـ : هلا .
شهد : يمه وينك ؟
هاجر : بالبيت .
شهد : مبروك ملكة عبدالله والله يوفقه .
هاجر : والله قاهرتني زوجة عبدالله مو شايفته شي بعينها .
شهد بصدمه : ليش وش مسويه ؟
هاجر : تخيلي ياشهود قابلة عبدالله وهي لابسه عبايه .
شهد : اها عادي يمه فيه ناس كذا لأنه اصلهم يرجع للباديه .
هاجر : انا زوجة ولدي بدويه ولا بعد عاجبته بالمره ومتمسك فيها .
شهد : يمه ادعي له ان ربي يوفقه وافرحي معاه لاتخلين فرحته ناقصه .
هاجر بقهر : شهد انتي لو شفتي رتيل كان انقهرتي اكثر من قهري .
شهد : شفتها بالمستشفى كذا مره حلوه .
هاجر : ايه صح انها حلوه بس مو ذاك الزود .
شهد : طيب يمه فيصل صحى ورجع بغيبوبه مره ثانيه .
هاجر : كم المده اللي هو صحى فيها ؟
شهد : يمكن دقيقه او اقل بس تأوه ودخل بغيبوبه والدكتور يقول احتمال يصحى بعد يومين او ثلاثه .
هاجر : الله كريم , شهود ياعمري انتي لك يوم كامل بالمستشفى ليش ماتجين عندي .
شهد : لا يمه ابي اجلس مع فيصل لين يصحى .
هاجر : طيب ليش كل العناء هذا هو نقلوه لمستشفانا يعني اول مايصحى راح يبلغك عبدالله .
شهد : لا يمه بجلس عنده .
هاجر : براحتك , بس بنتك تبيك .
شهد : غاده مو مقصره معاها , مع السلامه يمه .
هاجر : مع السلامه .
ونزلت هاجر جوالها ع التسريحه ونزلت تحت : غاده .
طلعت غاده من المطبخ : هلا عمتي .
هاجر : وين لتين ؟
غاده : تلعب بالحديقه مع زينب .


~ ~ ~

صباح يوم السبت بمستشفى العامر...
دخلت رتيل مكتب المدير العام ( عبدالله ) : سلام عليكم .
عبدالله وهو يطالعها : عليكم السلام, ياهلا وغلا .
رتيل وهي توقع حضورها : ها رتيل اقتنعتي ان الزواج بعد اربع اشهر ؟
رتيل : ايه .
عبدالله بابتسامه : يالبى قلبك .
طلعت من عنده رتيل وهي تحس بتنمل بأطرافها " زواجي بعد شهرين ؟"
دخلت مكتبها وجلست ع الكرسي وهي مبعثره وتفكيرها مشتت " وش اللي بلاني فيك ياعبدالله "
بدأت شغلها بملل وطفش " ياربي فرج همي "
طق الباب ودخلت شهد : صباح الورد .
وقفت شهد وبابتسامه مجامله : صباح الفل , هلا شهود .
شهد بعد ماسلمت على رتيل : الف مبروك يازوجة اخوي .
رتيل : الله يبارك فيك .
شهد : ماشاء الله زواجكم تحدد ؟
رتيل بخجل : ايه بعد شهرين .
شهد : بسوي لكم ان شاء الله احلى زواج بالشرقيه كلها .
ابتسمت رتيل : الله يخليك يارب .
شهد : ويتمم لك على خير , عن اذنك ياقلبي بروح لفيصل اليوم متوقعين 80% انه يصحى من الغيبوبه وكل اجهزة جسمه اشتغلت مابقى إلا انه يصحى .
رتيل : الحمدلله على سلامته والله يفرحك بخروجه من المستشفى .
شهد : الله يسلمك .
وطلعت شهد وتوجهت لغرفة فيصل ودخلت وجلست جنبه وحطت يدها على جبينه وبدأت تقرأ المعوذات وسورة الكرسي .
بعد دقايق كح فيصل وطالعته شهد : فيصل حبيبي تسمعني .
فيصل وهو يفتح عيونه ببطء : شهد ؟؟
شهد : ايه ياقلبي , كيفك الحين .
فيصل وهو يقاوم الم رجله وصدره : ابي مويه .
قامت شهد بسرعه وجابت له ماء وشرب منه فيصل بمساعدتها : شهود .
شهد : لبيه .
فيصل : راضيه عني او للحين زعلانه ؟
باست شهد جبينه ويده : راضيه عنك لو تزوجت علي اربع .
فيصل وهو يمسك يدها : لا والله ما اتزوج عليك وانا ماقلت لك ظروف زواجنا .
شهد بألم : صح انك جرحتني بس انا اخذت حقي وكفايه .
فيصل : شهود انتي لازم تعرفين ليش تزوجت .
شهد : طيب ليش ؟
فيصل : كنا انا وصديقي علي رايحين رحلة قنص بالشمال وجاتنا عصابه مسلحه وقتلو عادل ودخلناه المستشفى وكنت انا اللي عنده يوم يحتضر ووصاني على زوجته وانا بس زوجها ع الورق ولو تبيني احلف لك بالقران اني ولا مره جلست معاها .
شهد بعد مابلعت ريقها : بـ بـ بس انا سمعتك وانت تقولها حبيبتي وكل هذا زواج ع الورق .
فيصل : وربي انها عفويه الكلمه هذي والله انا ولا مره جلست معاها بس اجلس مع العيال وخلاص انا والله طلقتها .
شهقت شهد : طلقتها وهي وصاة صاحبك ؟
فيصل : خلاص ولدها كبر وصار عمره 15 .
شهد : من كم سنه وانت متزوجها ؟
فيصل : من 8 سنوات .
شهد : يعني متزوجها قبل زواجنا ؟
فيصل : ايه , خلاص شهودتي انتي راضيه عني ولا لا ؟
شهد : ايه ياقلبي خلاص السبع اللي راحت اخذت فيها حقي .
ابتسم فيصل : وعد مني لأنسيك كل لحظه عشتيها بحزن بسببي .


~ ~ ~

في سوريا...
في المعسكر والتدريب على الرمايه عن بعد نصف كيلو .
فجر جنب وائل وتنظف الاسلاح ( اسلاح اخوها ) مثل ما امرهم ابو احمد .
وائل : عمر كأني شايف الاسلاح هذي من قبل انت من وين جايبها ؟
ارتبكت فجر : هاا , جايبها من فرنسا ليش ؟
وائل : بس الاسلاح هذي غريبه ونادر اللي معاه مثلهم واستغربت انت مو متدرب الى على الاسلاح مع انها خطيره وصعبه .
فجر : لا عادي انا متعود عليها من صغري .
وائل : انت كم عمرك ؟
فجر " شكله عمري كبير على شكلي " : عمري 15 .
وائل : كيف تجاهد وانت صغير ؟
فجر : عادي الوالد هو اللي جابني هنا .
وائل : غريبه ابوك يوافق وانت بهالعمر , طيب وامك ؟
فجر بحزن وهي تخفي دموعها : الوالده ماتت الله يرحمها .
وائل : الله يرحمها , انت وين ساكن بالسعوديه ؟
فجر : احنا سعوديين بس ساكنين بسوريا .
جاء ابو احمد : عمر استعد انت اللي راح تتدرب ع الرمايه اول واحد لأنك جديد على المعسكر .
فجر : متى ابداء بالرمايه ؟
ابو احمد : بعد خمس دقايق .

~ ~ ~

بيت فواز الحمد...
العنود : رتيل وش رايك تروحين معاي للسوق وتختارين القماش اللي تبين امك تفصله لك فستان .
رتيل بتعب : لا ما اقدر الحين وانا ما اعرف الاقمشه زين روحي انتي وامي واختارو اللي يعجبكم .
العنود بابتسامه : ان شاء الله بتطلعين احلى عروس .
رتيل بابتسامه مصطنعه : ان شاء الله .
طلعت العنود ورن جوال رتيل : الو .
عبدالله : هلا رتيل , كيفك ؟
رتيل : تمام .
عبدالله : حولت المهر على حسابك العصر اذا احتجتي شي مايردك الا لسانك؟
رتيل : ماتقصر .
عبدالله : قلبي فيك شي صوتك مو طبيعي .
رتيل : لا سلامتك مافيني شي .
عبدالله : مع السلامه .
رتيل : مع السلامه .
نزلت جوالها ع الطاوله وطلعت لغرفتها وجلست ع السرير " ليش ياعبدالله تسوي فيني كذا , مره تصير حنون وطيب ومافيه احن منك ومره قاسي وجاف صرت احبه وزواجنا بعد شهرين وشكل حياتي بعد زواجي بتنقلب جحيم , ياربي يرجع وائل قبل زواجي هو الوحيد اللي يقدر يساعدني , اووف مو طايقه عبدالله احبه بس اخاف منه "
سمعت المساجد اللي عندهم ترفع اذان صلاة العشاء قامت وتوضأت وصلت ودعت لأخوها وائل ودعت بتفريج همها وخلصت الصلاه وتمددت ع السرير ونامت وهي تفكر بحياتها الجايه اللي معتقده انها بتصير كلها مشاكل .


~ ~ ~

مرت ليالي تتليها ليالي وانقضت الايام
رتيل..توظفت بمستشفى العامر هي واشجان وياسر ومحمد ( ولد عم اشجان )
وفي يوم الخميس 7 - رجب عائله العامر تزف عبدالله عريسآ وعائله الحمد تحتفل بزفاف رتيل .
في افخم قاعات الاحتفالات بالدمام زواج عبدالله ورتيل .
رتيل..العروس الخائفه المتشائمه .
عبدالله..العريس الفرحان المطمئن لحياه سعيده قادمه .
في غرفة العروس كانت رتيل واقفه قدام المرايه وتتفحص شكلها .
ميك اب راقي وفستان ولا اروع لونه ابيض من خياطة امها المشهوره بالشرقيه بخياطة الفساتين .
دخلت امها وعمتها العنود وطالعتهم وابتسمت مجامله لهم .
نوال وهي تمسح دموعها وتحضن رتيل : ياقلبي انتبهي على نفسك وحصني نفسك خايفه عليك وربي خايفه .
العنود : نوال وش هالكلام الله يهديك يعني وش بيصير لرتيل , لا تخربين عليها فرحتها .
تركت نوال رتيل اللي باست راس امها ويدينها : الله لايحرمني منك يا يمه ماله داعي تقلقين نفسك وان شاء الله مو صاير إلا اللي يسرك .
سلمت العنود على رتيل : ماشاء الله عليك قمر .
رتيل بابتسامه : تسلمين عمتي , وين سراب .
العنود : سراب تعرفت على بنات هنا وتلعب معاهم الحين .
رتيل : لبئ قلبها ابي اشوفها قبل الزفه .
نوال : خلاص انا اروح اجيبها .
العنود بهمس لرتيل : الله يعنيك يا رتيل شكل هاجر متكبره وشايفه نفسها بس شهد والله طيبه .
رتيل : الله يهديها بس اكيد بتعود عليها ومو مشكله ان ام عبدالله تكرهني اهم شي انا وعبدالله متفاهمين .
العنود : والله يا رتيل مدري شقولك انا سبب طلاقي ام زوجي قبل 15 سنه والحين الوقت تغير .
رتيل : تكفين ياعمتي لا تخوفيني .
العنود : انا اقولك انتبهي من هاجر لا تصيرين على نياتك ويصير لك اللي صار لي .
رتيل : اكيد هي مو متقبلتني بس مع مرور الوقت بترضى فيني .
العنود بابتسامه : اهم شي عبدالله يحبك ويعزك .
دخلت اشجان بعد ماطقت الباب : سلام عليكم .
رتيل بابتسامه : عليكم السلام , هلا اشجان .
وسلمت عليها : الف مبروك ياقلبي .
رتيل : الله يبارك فيك , عقبالك .
ضحكت اشجان وسلمت على العنود : الف مبروك والله يقر عينكم بشوفة عيالها .
العنود : الله يبارك فيك .
اشجان : رتيل امي بتسلم عليك .
رتيل بابتسامه : حياها الله .
وبعد ثواني دخلت ام وليد وصافحة رتيل : مبروك .
رتيل بخجل : الله يبارك فيك .
طالعت ام وليد برتيل : انتي بنت الخياطه تاخذين عبدالله العامر والله مو مصدقه إلا يوم شفتك بعيني ع بالي مقلب من ام فارس .
دخلت نوال على كلام ام وليد وطالعت فيها : اذا ربي مغنيك لا تطنزين على اللي اقل منك .
رتيل بفخر بأمها : لا وربي يايمه انتي مو اقل منها بشي على الاقل انتي فاهمه ولا هي جاهله .
اشجان : يمه خلاص بنطلع من هنا .
طلعو ام وليد واشجان من قسم العروس ووقفو برا القاعه كلها : يمه ليش تقولين كذا يعني مو عارفه انه حرام ؟
ام وليد : اشجان انا ماربيتك على كذا , ناس اقل منك ماتصادقينهم والله لو هذا مو زواج عبدالله كان ماخليتك تحضرينه .
اشجان برجاء : يمه الله يخليك روحي الحين واعتذري من رتيل اخاف صديقتي تزعل علي .
ام وليد : ليتها تزعل وكم مره قلت لك ناس اقل منك ماتصادقينهم .
اشجان : مافيه فرق بيني وبينهم واهم شي ان صاحبتي مسلمه .
ام وليد : بس هي قليلة ادب ولا سمعتي كلامها عني ؟
اشجان : بصراحه يا ماما معاها حق اشلون تكلمين عنهم كذا وين الاصول اللي تعلمنها من صغرنا وانتي امي مايحتاج اعلمك الصح والغلط .
جات هاجر : ام وليد سلامات ليش واقفه هنا ؟
ام وليد بقهر : تخيلي يام فارس هذي زوجة ولدك هانتني .
ضحكت هاجر : ليش وش قالت ؟
ام وليد : انا ما ادري اشلون زوجتيها لولدك تقول عني اني جاهله وامها الخياطه هي الفاهمه , بصراحه ياهاجر انتي غلطانه يوم خطبتي لولدك هذي اذا هو يبي دكتوره فيه اشجان والله تسواها .
انحرجت اشجان من كلام امها " ليش امي دايم تحطني بموقف محرج " : يمه انتي عارفه اني مخطوبه لولد عمي محمد .
ام وليد : والله اذا ام فارس تبيك لولدها ماهمني ولد عمك ولا غيره يفسخ الخطوبه وسمع الله لمن حمده .
هاجر : والله شسوي يأم وليد عبدالله اذا طلب مني شي مستحيل ارفضه والله يعوضه بغير بنت الفقر هذي .
ام وليد : امين يارب , اذا ماعجبتك رتيل ترا اشجان موجوده يقدر يملك عليها بأي وقت انا موافقه وابو وليد مستحيل يرفض لي طلب .
ابتسمت هاجر : ماتقصرين يام وليد , ادخلو .
دخلو كلهم بالقاعه .
بقسم العروس...
طلعو الكل من عند رتيل وهي بقت لوحدها وبدأ الخوف يجتاحها والرجفه تعتلي جسمها " لا اله الا الله باقي ساعتين ع الزفه "
دخلت اشجان : رتول زعلانه من امي ؟
رتيل بابتسامه : لا وش دعوه ازعل من كلام ناس كذا .
اشجان : بليز رتيل لاتغلطين على امي .
رتيل : ياسلام هي تغلط علي وعلى امي وانا اسكت لا عيوني والله لأخذ حقي منها .
اشجان بابتسامه : والله تعجبني قوتك هذي اتوقع عبدالله بيعرف انه ضعيف عندك .
رتيل : لا عبدالله مو ضعيف وانا مستحيل اصير قويه قدامه اصلآ قوتي تنهار قدام الرجال .


~ ~ ~

عند العريس عبدالله .
لابس ثوب ابيض وبشت اسود وشماع ابيض وجالس على يمينه ابوه وعلى يساره فواز .
ويستقبلون المهنين اللي جايين من كل نواحي العالم اطباء ورجال اعمال .
ابراهيم : ابو رتيل ممكن تجي معاي ابيك بموضوع خاص .
وقف فواز وطلع مع ابراهيم بعيد عن الناس : فواز انت صديق ناصر العامر , وين ناصر ؟
فواز بهدوء وبرود : ما ادري وينه من 23 سنه والله ماشفته .
ابراهيم بإستغراب : يعني فجأه كذا اختفاء ؟
فواز يتهرب من سؤاله : ما ادري وينه .
ابراهيم بإهتمام : طيب قبل اختفاءه ماتعرف عنه شي ؟
فواز انكر : لا ما اعرف ولاشي عنه ولا قابلته .
ابراهيم : انا ادور عليك من 23 سنه والحين احنا اهل وابي اعرف وين كنت السنوات هذي كلها وليش اختفيت مع ناصر ؟
فواز : صدقني يابو فارس لو انا اعرف اي شي عن ناصر قلت لك ولا اخفيت عليك شي .
ابراهيم : حرام عليك يافواز قولي وينه ناصر مستحيل رفيق عمرك ماتعرف عنه شي وولده تعب وهو يدور عليه .
فواز بصدمه : وشو ؟ ولد ناصر ؟ عايش الى الحين .
ابراهيم : ايه ياسر عايش الى الحين .
فواز : طيب بشوفه .
ابراهيم : خلك هنا شوي واجيب لك ياسر .
وبعد دقايق جاء ابراهيم يمشي ووراه ياسر اللي لابس ثوب وشماغ وفيه من وسامة ناصر .
سلم عليه فواز بحراره : ياهلا والله بولد ناصر وش اخبارك يابوي ؟
ياسر بابتسامه : الحمدلله بخير , انت مين ؟
فواز : انا فواز الحمد صديق ابوك .
ياسر بفرح : انت عمي فواز ؟
فواز : ايه .
ياسر : اذكرك من زمان كنت شريك ابوي بالشركه .
فواز بحزن : ايه كنت مع ابوك بالشركه كان عمرك 3 سنوات الله عليك ذيك الايام لو ترجع .
حزن ياسر على فراق ابوه وحس ان روحه رجعت له يوم شاف اقرب اصدقاء ابوه : وكيفك الحين ياعمي فواز .
فواز : الحمدلله بخير .
ياسر : مبروك زواج بنتك .
فواز : الله يبارك فيك , عقبال ما افرح فيك يا ولدي .
ياسر بابتسامه : قريب ان شاء الله , عمي وين ابوي ماتعرف عنه شي ؟
فواز : لا ما اعرف عنه ولا شي , دورت عليه بالمستشفيات وبالسجون ولا لقيت عنه خبر .
ياسر : انا دورت عليه بكل مكان ولا ادري وين راح اختفى فجأه .
فواز : الحين انت تشتغل ولا تدرس ؟
ياسر : لا خلصت التدريب بمستشفى عبدالله ولد خالي والحين انا دكتور بالمستشفى .
فواز : يعني انا وابوك جمعنا شغل والحين انت ورتيل يجمعكم شغل شكل حياتي انا وابوك طول العمر مشتركه , والله لو عندي بنت بعمرك كان زوجتها لك .
ياسر : الله يسلمك ياعمي وانت ابوي الثاني وان شاء الله بتواصل معاك طول عمري .
فواز : والله اني فرحان فيك يا ياسر كأني شايف ناصر .
ياسر بفرحه : والله حتى انا ياعمي كأني شفت ابوي .
فواز : امك عايشه الى الحين ؟
ياسر : ايه الله يطول بعمرها .
فواز : امين يارب ويرزقك برها ياولدي .
ياسر : عمي عندك عيال ؟
فواز : لا ربي مارزقني إلا برتيل .
ياسر : ان شاء الله يعوضك ربي بعيال بنتك .
فواز : ان شاء الله , وانت مو ناوي تتزوج وتفرحني معاك ؟
ياسر : إلا ان شاء الله قريب بتزوج .


~ ~ ~

قسم الحريم...
شهد : هلا عبود .
عبدالله : ترا مافيه زفه عند الحريم اوكي .
شهد : ليش ؟
عبدالله : ما ابي الناس يشوفون زوجتي ماشاء الله عليها ايه بالجمال وانا ما ابي اطلع عند الحريم .
شهد : بس احس الزفه كذا ناقصه لازم نفرح فيك .
عبدالله : افرحو فيني بس ما انزف قدام الحريم تسلمون علي بقسم العرسان وخلاص .
شهد : والله قهر لا زفة فارس تهنيت فيها ولا زفتك .
عبدالله : يكفي انك حضرتي زفة فارس .
شهد : بس حضرتها وانا حامل , وقلنا نفرح فيك بس انت دايم نكدي تحب تنكد علي وتخرب فرحتي .
عبدالله بمزح : خلاص بعدين اي مشكله بينك انتي وفيصل حليها بنفسك انا مالي دخل .
شهقت شهد : لا تتفاول علينا خلاص ان شاء الله ماعاد بيننا مشاكل .
عبدالله : طيب يله لاتأخريني قولي لرتيل انه بعد نص ساعه الزفه .
شهد : اوكي , مع السلامه ياقلبي .
عبدالله : مع السلامه .
وطلعت شهد لقسم العروس ودخلت : رتيل .
طالعتها رتيل اللي جالسه مع اشجان : هلا .
شهد : الزفه بعد نص ساعه جهزي نفسك اقري الاذكار والمعوذات وحصني نفسك .
•° البارت السابع °•





مدخل البارت :



(( وَاتَّبَعُواْ مَا تَتْلُواْ الشَّيَاطِينُ عَلَى مُلْكِ سُلَيْمَانَ وَمَا كَفَرَ سُلَيْمَانُ وَلَكِنَّ الشَّيَاطِينَ كَفَرُواْ يُعَلِّمُونَ النَّاسَ السِّحْرَ وَمَا أُنزِلَ عَلَى الْمَلَكَيْنِ بِبَابِلَ هَارُوتَ وَمَارُوتَ وَمَا يُعَلِّمَانِ مِنْ أَحَدٍ حَتَّى يَقُولاَ إِنَّمَا نَحْنُ فِتْنَةٌ فَلاَ تَكْفُرْ فَيَتَعَلَّمُونَ مِنْهُمَا مَا يُفَرِّقُونَ بِهِ بَيْنَ الْمَرْءِ وَزَوْجِهِ وَمَا هُم بِضَارِّينَ بِهِ مِنْ أَحَدٍ إِلاَّ بِإِذْنِ اللَّهِ وَيَتَعَلَّمُونَ مَا يَضُرُّهُمْ وَلاَ يَنفَعُهُمْ وَلَقَدْ عَلِمُواْ لَمَنِ اشْتَرَاهُ مَا لَهُ فِي الآخِرَةِ مِنْ خَلاقٍ وَلَبِئْسَ مَا شَرَوْا بِهِ أَنفُسَهُمْ لَوْ كَانُواْ يَعْلَمُونَ)) البقرة 102
-
-
-
-
-
شهقت رتيل : لسه بدري .
شهد بابتسامه : الله يهديك اي بدري الساعه الحين 2 باقي ساعه على صلاة الفجر .
اشجان وهي توقف : عن اذنك رتول .
وطلعت مع شهد ورتيل بدأت تقرأ المعوذات والاذكار وقرأت اية الكرسي .
دخلت امها وحضنتها : استودعتك الله الذي لاتضيع ودائعه , انا مو مرتاحه وانتي مع ولد ال عامر .
رتيل وهي ترجف وتبعد عن امها : يمه الله يخليك لا تخوفيني .
نوال : ياقلبي لاتخافين بس انتبهي منه .
رتيل : يمه تراه زوجي خلاص .
نوال : يله بقى خمس دقايق ويجي ولد ال عامر .
مسكت رتيل يدها : لا يمه خليك معاي وانتي لازم تسلمين على عبدالله ولا نسيتي انك ام زوجته ؟
نوال بإرتباك : ما ابي اسلم على ولد ال عامر ومو ضروري .
وطلعت من عند رتيل ورتيل بقت خايفه ومو متطمنه ودخلت عمتها اللي بثت لها الراحه يوم قرأت عليها بعض من الايات .
رتيل وهي ترجف : عمتي عبدالله الحين بيدخل .
نوال : ايه بسلم عليه ولا نسيتي اني مرضعتك ؟
رتيل : اييه والله راحت عن بالي .
وبعد دقايق دخل عبدالله وجنبه هاجر وشهد وخالاته مريم وسناء ورهف ( اخته من الرضاعه ) وغاده زوجة فارس .
سلمت هاجر على رتيل : وين العصير والكاتو حق العرسان .
غاده اللي لابسه عبايتها ومتحجبه عن عبدالله : انا بروح اجيبهم .
هاجر : لا لا اقول للخدامه .
غاده : والله مايسوي عصيرهم إلا انا .
ابتسمت هاجر : ياعمري انتي .
وقف عبدالله قدام رتيل وهو يحس انه ملك السعاده وكلها بيمينه وهو يشوف الملاك اللي قدامه ( رتيل ) اللي حبها وعشقها بجنون
مد يده ليدها ومسكها وباسها وباس جبينها وهي خجلانه منه .
عبدالله بابتسامه : الف مبروك ياقلبي .
رتيل بهمس مماثل : الله يبارك فيك .
هاجر : الف مبروك ياقلبي منك المال ومنها العيال .
عبدالله : الله يبارك فيك يايمه ويخليك لنا وان شاء الله تزفين عيالنا .
هاجر بابتسامه : امين يارب .
حطت غاده اكواب العصير : هذا عصير من يديني لأحلى عريسين .
عبدالله وهو يجلس ورتيل جالسه جنبه : تسلمين ياغاده .
غاده بابتسامه : الله يسلمك , انا اللي مسويه العصير والله لتشربه مايروح تعبي خساره.
ابتسم عبدالله : من اليوم وانا اشرب قهوه , بس والله ما ارفض لك طلب .
غاده : تسلم يا اخوي .
شرب عبدالله العصير وطالعت غاده بـ رتيل وابتسمت وطلعو كلهم ووقف عبدالله ومسك يد رتيل : يله بنروح للفندق .
رتيل ومازالت الرجفه تسري بجسمها : طيب بلبس عبايتي .
وخذت عبايتها ولبستها وهي ترجف وطلعو هي وعبدالله للسياره وركبو وراء ووصلو الفندق ونزلو .
دخلو بجناحهم ودخلت رتيل بالغرفه وخذت لها شور ولبست بيجامه برمودا لونها ذهبي والبلوزه من نفس القماش ونفس اللون .
استشورت شعرها وخلته مسدول وحطت روج لونه زهري وكحل ومسكرا وتعطرت وطلعت لعبدالله اللي بالصاله .
جلست بالكنبه اللي مقابله له .
وحس عبدالله انه مخنوق نزل شماغه وفتح ياقة ثوبه واخذ نفس عميق " لا اله الا الله "
رتيل بخوف وهي تشوف وجه عبدالله احمر ويرجف وقطرات العرق متناثره على جيبنه : عبدالله فيك شي ؟
عبدالله بضيقه يجهل سببها وبصعوبه : لا مافيني شي , رتيل ادخلي بالغرفه .
قامت رتيل من عنده ودخلت بالغرفه " غريبه وش فيه حال عبدالله انقلب "
بالصاله حس عبدالله انه ماعنده اوكسجين وقف عند الدريشه وفتحها واستنشق الهوا النقي .
فتحت رتيل الباب وشافت عبدالله واقف عند الدريشه واضح عليه الضيقه والحزن شكله آسر وهو مسكر عيونه ومسند راسه على اطار الدريشه, شعره الكثيف يوصل تحت اذنه وعارضه المحدد بعنايه وجهه الابيض وشنبه الاسود وخشمه طويل " سبحان من خلقه بالجمال هذا " قالتها رتيل وهي تسكر الباب وتسند ظهرها عليه " ليش اول ليله من زواجي صارت كذا , يوم كنا بالسياره كان عبدالله طبيعي جدآ ليش تغيرت حالته "


~ ~ ~

بيت ابراهيم العامر...
هاجر بابتسامه لأخواتها وامها : ياهلا والله فيكم تو مانور بيتي .
ام سلمان : منور بوجودك ياقلبي , والله البيت بدون عبدالله مايصلح .
هاجر : الله يحفظه ويملا البيت من عياله .
ام سلمان وهي تطالع غاده : وانتي ياغاده الى الحين ماحملتي ؟
غاده : الى الان ماحملت بس ان شاء الله قريب .
ام سلمان : والله ملينا من الكلام هذا قريب قريب , اذا كان انتي عقيم بنخطب لفارس ونزوجه وحده تسعده بالعيال والذريه .
وقفت غاده وجروح قلبها الغائره تنزف بقوه وبألم وكأن ام سلمان ذرت على جروحها ملح : اذا فارس راضي بحياتنا كذا ماحد له تدخل بعده .
مريم : غاده وش فيك صلي ع النبي وامي ماقصدها .
ام سلمان : والله اني احزن على حال فارس له خمس سنوات يتمنى الطفل والى الحين ماحملت زوجته وانتي عارفه تعلق فارس بالاطفال .
هاجر : خلاص هدو الوضع وفارس ربي يرزقه ان شاء الله , غاده حبيبتي اجلسي .
غاده وهي بطريقها للدرج : بروح اصلي وانام .
وطلعت لجناحها وسكرت الباب بقوه ورمت نفسها ع الكنبه وحطت يدها ع فمها تكتم شهقتها سالت دموعها على خدها " ياربي فرحني بالحمل ياربي مايتزوج علي فارس "
سمعت الباب ينفتح ولفت للجهه الثانيه ومسحت دموعها : غاده حبيبتي وش فيك ؟
وقفت غاده وهي تصد عن فارس : مافيني شي .
مسك فارس غاده ولف وجهها له وانصدم من دموعها : حبيبتي ليش تبكين ؟
غاده بين شهقاتها : جدتك تقول اذا انا ماحملت راح تخطب لك وحده ثانيه .
فارس وهو يحضن غاده : والله ما اتزوج عليك عشان السبب هذا ومو لازم العيال .
غاده : لا تنكر انك متشفق على الطفل وتتمنى انه عندك اولاد وهذي امنية اي واحد انه يصير اب .
فارس بحنان : بس انتي تكفيني عن الدنيا ومافيها .
غاده : فارس اوعدني انك ماتتخلى عني .
باس فارس راسها : ماراح اتخلى عنك .
غاده : والله حتى انا ابي اصير ام ابي اولاد بس مو بيدي .
فارس : خلاص عمري قفلي الموضوع هذا ولاتخربين فرحتنا بعبدالله .
غاده وهي تمسح دموعها : الله يوفق عبدالله ويرزقه بالذريه الصالحه .
فارس : امين .


~ ~ ~

بيت فواز الحمد الساعه 9 ونص الصباح...
نوال وهي تبكي : فواز تكفى اتصل على رتيل شوف حالتها الحين كيف .
فواز وهي يجلس : نوال اقلقتيني مو قادر انام ورتيل عند زوجها مو عند احد غريب وهو بيخاف عليها اكثر من خوفك عليها .
نوال : والله مو متطمنه على بنتي ومن امس وانا خايفه عليها .
فواز بعصبيه : اذا مافيك نوم انا سهران وابي انام وصلاة الجمعه مابقى عليها شي خليني انام .
وقفت نوال : والله خايفـه على بنتي لاتلومني .
فواز : خلاص هي الحين عند اهلها ولا تخافين عليها ازعجتيني .
طلعت نوال من عند فواز وجلست بالصاله تبكي براحتها " يارب تحفظ رتيل وتخليها لي "
وقفت وطلعت مع الدرج لغرفة رتيل فتحت الباب وشمت ريحة عطورات رتيل وسالت دموعها كل شي بالغرفه يذكرها برتيل .
جلست ع السرير وانهارت تمامآ " مو مأمنتك يابنتي مع ولد ال عامر ولا مرتاحه وحاسه انها بتصير لك مصيبه الناس اللي انتي معاهم وحوش مو بشر ياربي احفظ لي بنتي وين ماكانت يارب تخليها لي ولا تحرمني منها آآآه على ذا الخوف اللي متملكني ما ادري وش سببه ولا ادري وش مصدره يارب لاتفجعني ببنتي ياربي وفقها "
طلعت جوالها من جيب بيجامتها واتصلت على رتيل وردت رتيل : هلا يمه .
نوال : صباحك ورد يابنتي .
رتيل بابتسامه : صباح الفل هلا يمه , كيفكم ؟
نوال : انتي اللي كيفك وش صار مع ولد ال عامر .
رتيل اخفت كل شي على امها : الحمدلله اموري طيبه وعبدالله مافيه منه شايلني على كفوف الراحه .
نوال بعدم تصديق : لا رتيل مو هذي حياتك مع ولد ال عامر .
رتيل : يمه يعني تكذبيني عبدالله حنون وطيب , يمه وش اللي بينك وبينهم .
نوال بسرعه : ولا شي بس انا مو متطمنه لحياتك مع ولد ال عامر .
رتيل : يمه تطمني وحطي ببطنك بطيخه صيفي .
نوال : متأكده يابنتي يعني انام وانا مرتاحه .
رتيل بحزن : نامي مرتاحه يايمه وصدقيني لو تصير مشكله بسيطه راح اقولك عليها .
نوال حست براحه : مع السلامه ياقلبي , وين بتسافرون ؟
رتيل : ما ادري والله بس اظن للندن بعد ثلاث ايام .
وانتهت المكالمه بين نوال ورتيل .
وارتاحت نوال وتمددت على سرير رتيل ونامت .


~ ~ ~

قامت رتيل وخذت لها شور ولبست فستان ناعم لونه بيج فاتح وعلى وسطها حزام من القماش مبروم لونه اسود وحطت لمسات ميك اب خفيفه وشعرها الناعم خلته مسدول تعطرت وطلعت للصاله وشافت عبدالله نايم ع الكنبه ورجعت للغرفه وجابت له لحاف وحطته عليه ورجعت للغرفه وحست بصداع " ياربي وش اسوي الحين الساعه لسه 10 وهو نايم يعني بجلس كذا طفشانه الى الظهر ؟ "
تذكرت اول ايام التطبيق عبدالله قهرها وكرهها بنفسه وبالتطبيق ويوم خطبها تحول لشخص اخر حنون وطيب والحين بعد زواجهم يصدها ويبعدها عنه " نفسي اعرف وش هالتناقض مره يبيني ومره مايبيني , آآه الله يعني شكل درب العنا طوويل "
بعد مرور ساعه ونص سمعت اذان صلاة الظهر وقامت وصلت وطلعت للصاله وماشافت عبدالله " غريبه وين راح , يمكن راح يصلي الجمعه لا اكيد لو كان بيصلي يتحمم ويلبس ملابس جديده , مو طفل عشان اخاف عليه "
شغلت التلفزيون وتقلب بالقنوات ماعجبها شي سكرت التلفزيون جوعانه بتاكل شي دخلت المطبخ وفتحت الثلاجه وخذت كت كات وحليب وجلست ع الكرسي وبدأت تاكل سمعت صوت الباب يتسكر وقفت وطلعت برا وشافت عبدالله لابس ثوب ابيض وغترته ناسفها على عقاله : رتيل .
راحت له رتيل : نعم .
عبدالله وهو ينزل الغداء اللي جايبه من برا : خذي تغدي .
رتيل بحيا : وانت ؟
عبدالله : لا تغديت مع خالي .
انقهرت رتيل " رايح لأهله وانا محبوسه هنا , بس يكثر خيره تذكرني وجاب لي غداء"
دخل عبدالله بالغرفه وهي جلست تاكل شبعت وشالت الاكل .
طلع عبدالله من الغرفه ومعاه لاب توبه : رتيل بكره ان شاء الله بنروح لأهلي ونسلم عليهم ونسافر للندن .
وطلع وما اعطها فرصه حتى ترد عليه .
ودخلت رتيل بالغرفه وهي تحس بغصه كتله من النار بحلقها محتاجه للبكاء مقهوره حياتها مع عبدالله اسواء حياه . بارد ولا يكلمها ولا يجلس معاها وينفر منها ولا يحبها ويطلع وهي عروس ويخليها بالفندق لوحدها اي عيشه هذي .
رمت نفسها ع السرير وبكت ليلة زواجها الناقصه وفرحتها اليتيمه وحزنها اللي دايم مستوطنها " يعني انكتب علي اعيش حزينه كذا "
رن جوال رتيل واسم امي يضيء جوالها ماقدرت ترد عليها لأن امها راح تقلق عليها اذا سمعت صوتها .
قامت ودخلت الحمام وفتحت المويه البارده لعلها تطفئ شي من النار اللي تلتهب بداخلها .
طلعت من دورة المياه ولبست بيجامه خفيفه لونها ابيض وجلست ع السرير

قل للحزَن :
آللي سكُن بآطرآفي يستكَين ..!
قله خَلآص ولله خلآص
مآ عآدَ تغرينيَ آلحَيآة .!
مَآ عآدَ يغريٌني فرحُ .!
مآ عدٌت آفرح بآللقآ .!
مآعدت بعيوٌن آلحيآَة جنون َ
( وضَحكآت وشغٌب ) ..!!
آنآ غديٌت بعيَنهآ طفلهَ ولعثمَهآ آلحزٌن !
طفله ٌممزوجٌه بوجعَ
طفله تبيٌ تنطق " حَل َم "
ومآتَت آلكلمَه جَفآء , مآتت حُزن , مآتتَ وجع َ...!

رن جوالها وخذت نفس عميق وخذت جوالها واتصلت على امها وبصوت حاولت انه يصير طبيعي : هلا يمه .
نوال : رتيل ياقلبي وش صار معاك ؟
رتيل جاهدت دمعتها : يمه انا مرتاحه لا تقلقين علي .
نوال بخوف : احساسي مايخيب واحساسي يقول انه بيصير لك شي , مع السلامه اكيد زوجك عندك الحين .
رتيل : مع السلامه وتطمني يايمه .
وسكرت الجوال وبدأت المناحه من جديد من يوم سمعت صوت امها وهي تكتم شهقتها اللي راح تفضحها لو سمعتها امها .


~ ~ ~

بيت ابراهيم العامر...
عماد ( خال عبدالله عمره 26 يعني بسن عبدالله ) : اقلقتني اش كنت تبي البارح ؟
عبدالله وهو يسند ظهره ع الكنبه : لا خلاص ما ابي شي .
عماد : ومن البارح تتصل علي والحين تقول ماتبي شي , عبدالله وش فيك ؟
عبدالله : خلاص عماد لاتخليني اندم اني اتصلت عليك .
دخلت هاجر وشهقت : عبود وش جايبك ؟
ابتسم عبدالله : يمه هذا بدال الترحيب تقولين وش جايبك ؟
هاجر : عبدالله بلا عبط وش جايبك هنا وانت عريس وزوجتك وينها ؟
عبدالله : جاي اجلس مع عماد ورتيل بالفندق .
هاجر بعصبيه : اشلون تخليها لوحدها , عبود روح اجلس مع زوجتك هي مالها غيرك .
عبدالله : والله اذا هي متضايقه من الجلسه لوحدها تتصل على ابوها ياخذها .
هاجر : حرام عليك هذي بذمتك لو صار لها شي انت المسئول عنها .
وقف عبدالله واخذ شماغه : خلاص بروح اجلس عندها .
هاجر وهي تمسك ذارع عبدالله : بنت الناس امانه برقبتك لا تضيعها وهي الحين زوجتك .
عبدالله : يمه هي بالفندق بأمن وامان يعني مين اللي بيجيها ؟
هاجر : اكيد هي خايفه وجالسه لوحدها ومو زينه بحقها الناس يشوفونك هنا وهي بالفندق .
عبدالله : والناس وش عرفهم انها مو معاي ؟
هاجر : يكفي خالاتك وبناتهم .
عبدالله : عن اذنك ياعماد بروح للعروس .
عماد : عبدالله استح على وجهك واجلس عند زوجتك وانا تقابلني بوقت ثاني .
طلع عبدالله من عندهم وركب بسيارته وتوجه للفندق نزل ودخل الفندق وطلع بالمصعد لجناحه فتح الباب ودخل وشاف الغرفه مفتوحه ودخل وشاف رتيل جالسه ع السرير ومعطيه الباب ظهرها وشعرها مبلول بالماء : مجنونه انتي تجلسين قدام المكيف كذا ؟
فزت رتيل وطالعة بعبدالله ووقفت ودخلت بالحمام .
لحقها عبدالله قبل لا تسكر الباب وسحبها ورماها بالغرفه ع الارض : مو زين تبكين بالحمام فرغي اللي بداخلك هنا .
رتيل بين شهقاتها : وانت وش دخلك فيني ؟
عبدالله بعصبيه : رتيل انا بنام الحين واقسم بجلالة الله لو سمعت لك حس لأربيك سمعتي ؟
هزت رتيل راسها بإيجاب وهي تحاول توقف جلست ع الكنبه وهي تحس ببرد قوي يسري بجسمها مع ان الوقت صيف بس هي بردانه .
طلع عبدالله من الغرفه وقفل الباب على رتيل وهي سكرت المكيف وتمددت ع السرير " وش اللي قلب حالتك ياعبدالله ؟ اموت واعرف ليش يعاملني كذا وش سويت له انا ؟ . وبدأت تبكي بقوه . ما اذكر اني غلطت عليه بشي ليش كل هالقسوه والجفاف ماسويت شي عشان يجازيني بالاهانه والقسوه والحقد "
عند عبدالله...
اتصل على شهد : الوو .
شهد : هلا حبيبي .
عبدالله : هلا شهود , انتي ببيتك ؟
شهد : لا عند امي - وبخوف - عبدالله فيك شي ؟
عبدالله بإختناق : لا بس رحت للبيت وطردتني امي تقول لازم اجلس مع زوجتي وانا ما ابي اجلس معاها وابي اطلع من الفندق لأني احس بضيقه احس بكتمه مادري وش سببها .
شهد : عبود وش فيك لاتخوفني عليك وليش ماتبي رتيل ؟ وانت تعشق التراب اللي هي تمشي عليه .
عبدالله : انا مو مرتاح وهي جنبي والله مو مرتاح وما ادري وش السبب .
شهد : طيب الحين بروح للبيت واتصل عليك وتجي اوكي .
عبدالله : الله يخليك لي ياشهد طول عمرك اختي اللي توقف معاي بالشدايد .
شهد بابتسامه : ويخليك لي , بس جيب معاك رتيل .
عبدالله : لا خليها اكيد هي مستحيه .
شهد : لا عبود فديتك لازم تجيبها وبعدين مافيه إلا انا ومو مستحيه مني اكيد .
عبدالله : هي لسه ماتعودت علي .
شهد بإستغراب : خير ماتعودت عليك وهي عايشه معاك 6 اشهر ايام التطبيق .
عبدالله : شهد انا احس بحواجز كثيره بيني وبينها وخلاص شكلي كرهتها .
شهد بعصبيه : وش فيك انت مجنون ؟
عبدالله : والله انا مو عارف اللي فيني جنون ولا ايش .
شهد : طيب مع السلامه بروح لبيتي .
عبدالله : مع السلامه .


~ ~ ~

رهف وهي تتمدد على سرير شهد : لا شهد وين رايحه ؟
شهد وهي تلبس لتين اللي توها متحممه : والله عبود طلب مني وبروح للبيت عشانه بس امنتك لاحد يدري .
رهف بمرح : افا عليك عمري مافتنت بين الناس , طيب بروح معاك بشوف رتيل بتعرف عليها تراها زوجة الغالي .
شهد : خلاص تروحين معاي بس ما اظن عبدالله بيجيبها .
رهف وهي تجلس وباهتمام : وش فيه عبدالله ؟
شهد بضيق : والله مو عارفه بس اكيد انه مو مرتاح معاها لأنه ماتعود عليها .
رهف : طبيعي انه مابيتعود عليها بس مايتركها بالفندق لوحدها .
طق الباب ودخلت هاجر ووقفت رهف وقبلت راسها : ياهلا بامي تو مانورت الغرفه .
هاجر بحب لرهف : هلا بك اكثر ياعمري , شهد وين بتروحين زينب راحت لبيتك ؟
رهف بسرعه : انا طلبت من شهد نروح لبيتها .
هاجر : ليش ؟
رهف : بنجلس لوحدنا من زمان عن شهد وفيه سوالف لازم اقولها لها .
هاجر بمزح : وانا اهون عليكم اجلس هنا لوحدي ؟
شهد : هههههه يمه وين لوحدك وخالاتي واخوالي وجدتي عندك وغاده .
هاجر : ههههههههههه من جد غاده تكفيني عنكم واذا كانت موجوده عندي بصراحه ما افقدكم .
رهف بمزح وهي تضحك : خلاص خليها تنفعك .
ضربتها هاجر مع كتفها بخفه : بنت انا امك احترميني .
رهف وهي تقبل راس هاجر : فديتك يا امي .
شهد وهي تاخذ عبايتها : يله رهف مشينا .
لبست رهف عبايتها ولفت طرحتها وخذت شنطتها .
وطلعت مع شهد بعد مانزلت هاجر تحت .
ركبو رهف وشهد مع السايق وطلع مع البوابه الالكترونيه لبيت شهد بعد خمس دقايق وصلو للفيلا اللي لاتقل فخامه عن قصور العامر .
نزلت رهف وشهد اللي شايله لتين : شهد الى متى وانتي شايله بنتك كأنه ماتمشي ترا عمرها 3 سنوات وعليها يعني شهرين وتدخل بأربع سنوات .
شهد وهي تعطي رهف مفاتيح البيت : بنتي الوحيده واخاف عليها يمكن تطيح وتتألم عاد وش يصبرني وانا اشوف بنتي تتألم .
رهف بعد مافتحت الباب : ياربي ع هالدلع بصراحه زودتيها , بعدين لاحملتي كيف بتشيلين لتين ؟
شهد وهي تطالع رهف اللي تجلس ع الكنبه بعد مانزلت عبايتها وعلقتها بالشماعه : البركه فيك يا اختي تشيلين عني بنتي .
رهف : ههههههه والله ما اشيلها , إلا زوجك وينه ؟
شهد : مع خالي يوسف عاد فيصل وعمه يوسف قصة صداقه قويه واذا شافو بعض مايتفرقون وكل شي فيهم متشابه .
رهف : لا والله ؟ بسم الله على خالي يوسف ع الاقل خالي حنون وطيب ومو جاف عاطفيآ .
شهد بابتسامه : وانتي وش دراك عن فيصل ان عنده جفاف عاطفي .
رهف : يعني ماسمعتيه يكلم خواته ؟
شهد وهي تنزل عبايتها : اخته غير .
رهف : لا مو غير يعني وش معنى هو جاف مو مثل عبود وخوالي يوسف وعماد ؟
شهد بتحذير تمثيلي : رهف إلا زوجي لاتسبينه , والله مغرقني بالغزل والكلام الحلو .
رهف بضحكه : ما اتوقع انه من قلبه .
شهد بجديه : انتي وش فيك على فيصل ؟
رهف : والله ما ادري قاهرني .
شهد : اتصلي على عبدالله وقولي لي له يجي ويجيب معاه رتيل .
طلعت رهف جوالها جالكسي c4 اتصلت على عبدالله : الوو .
عبدالله : هلا رهف .
رهف : احنا الحين ببيت شهد تعال وجيب معاك رتيل .
عبدالله : اوكي بقولها لها , او انتي اتصلي عليها عشان ترضى تجي .
رهف بإستغراب : لا والله ؟ اتصل عليها واعزمها وانا ما اعرفها اقول عبود جيب زوجتك لو غصب عنها بس لاتتركها بروحها .
عبدالله : يعني بالله لو تركتها بالفندق بتنخطف ؟
رهف : لا , بس احسن تجيبها واتعرف عليها .
عبدالله : لا ماراح اجيبها هي تستحي مني عاد اشلون منكم .
رهف : كيفك , عبود لاتتأخر وجيب لي معاك دانكن .
ابتسم عبدالله : وانتي الطلب هذا شغال عندك اربعه وعشرين ساعه ؟
رهف : ههههه ايه لاتنسى تجيب لي دانكن وتجيب لي باسكن روبنز .
عبدالله : وش هالمعده اللي تتحمل دانكن وباسكن روبنز ؟
رهف : مو ضروري اكلهم بنفس الوقت .
عبدالله : ان شاء الله اجيب لك , اي خدمه ثانيه .
رهف : مشكور , مع السلامه .


~ ~ ~

منى : هاجر من جد ولا مره ناقشتك بالموضوع هذا اللي محيرني وش سالفة رضاعة رهف وشهد ؟
هاجر بابتسامه : معقوله يامنى ماتعرفين السالفه اللي صار لها 24 سنه ؟
منى : انا عارفه انك رضعتيها عشانها يتيمه , بس اللي اعرفه يا اختي ماترضين احد يشاركك حياتك انتي وعيالك .
هاجر : ورهف بحسبة شهد , سالفة الرضاعه ولدت امينه برهف وماتت من ساعة الولاده وانتي عارفه مزون ام غاده ومشاكلها معانا واضطر علي يجيب رهف عندي ورهف مالها لا خوال ولا اخوان وعمها الوحيد ابراهيم ابوها خاف انه يموت وهي صغيره وقالي ارضعها مع شهد عشان يصيرون فارس وعبدالله اخوانها وسندها وعزوتها وهذي سالفة الرضاعه .
مريم : والله ماشاء الله عليك ماتوقعتك بهالحنان على غير عيالك .
هاجر : وش دعوه والله انا طيبه بس ما احب اصير لينه مع كل الناس لازم القسوه .
منى : عاد تصدقين ماهضمتها رهف هذي مع اني خالتها من الرضاعه بس ما ادري ليش اكرهها .
هاجر بدفاع عن رهف : والله رهوفتي مافيه منها الله يخليها لي ويفرحني بشوفتها عروس .
منى بكره لرهف : مين اللي بتزوج ولدها رهف هذي هي بعمر شهد بس ماتزوجت .
هاجر : لا تنسين ان رهف عمرها 24 وهي صغيره بس شهد تزوجت وهي صغيره تزوجت وعمرها 20 .
مريم : ايه بس خلاص رهف عنست وبتجلس على قلبك اذا مات علي انا من وجهة نظري انك تطردينها لبيت ابوها مو اربعه وعشرين ساعه هنا ترا عماد موجود .
هاجر بعصبيه : والله هي الداخله وعماد الطالع ورهف ماتجاوزت حدودها ولا دخلت قسم الرجال .
ام سلمان اللي توها تكمل جلستهم وهي تجلس جنب هاجر : وانتم متى تخلون رهف بحالها تراها مثل احفادي وهي بنت بنتي .
مريم : يعني يايمه تقارنين رهف بنت امينه ببناتي ؟
ام سلمان : ايه رهف مثلهم واغلى بعد .
هاجر : الحمدلله انه فيه لرهف سند غيري .
جات وداد بنت مريم : يمه .
مريم : هلا حبيبتي .
وداد وهي تجلس جنب امها : رهف وشهد سحبو علينا وراحو يعني حلوه بحقنا واحنا ضيوف عندهم .
هاجر : ياقلبي عندك خواتك وبنات خالتك منى وفيه غاده روحي عندها اذا كنتي طفشانه .
مريم بإعتراض : لا ماتروح لغاده ولا تبين بنتي تتعلم منها الدمار الاخلاقي ؟
هاجر بعصبيه : مريم ما اسمح لك تقولين عن زوجة ولدي كذا , اختي على عيني وراسي بس تجاوزتي حدك .
مريم : والله من جد غاده وامها حياتهم سوداء ومعروفين بسوء الاخلاق .
هاجر : مزون ايه معرف عنها كل هذا بس لاتظلمين غاده مع امها والله غاده اخلاق ماشاء الله عليها .
مريم تتحلطم : والله ما ادري على اي اساس تقولين عنها اخلاق .



~ ~ ~


طلع عبدالله من الفندق ونسى انه ترك بالغرفه رتيل محبوسه بالغرفه مقفل عليها .
بالغرفه كانت رتيل تتألم من بطنها بشده وحرارتها مرتفعه " آآه ياليت امي عندي "
قامت بتفتح الباب وللاسف الباب مقفل حست بعاصفة دوار قويه حجبت عنها الرؤيه وطاحت رتيل ع الارض .


•° البارت الثامن °•



مدخل البارت :


قال الرسول صلى الله عليه وسلم (( لا يزني الزاني حين يزني وهو مؤمن , ولا يسرق السارق حين يسرق وهو مؤمن , ولا يشرب الخمر حين يشربها وهو مؤمن , والتوبه معروضه بعد ))

صحيح بخاري ومسلم
-
-
-
-
-
-
دخل عبدالله بيت شهد بعد ماصلى المغرب بالمسجد اللي جنب البيت : مساء الخير .
رهف وشهد : مساء النور - وتكلمت رهف - جبت لي دانكن وباسكن ؟
ابتسم عبدالله : وانتي ماتنسين ؟ - واعطاها الكيس -
شهد وهي تطالع عبدالله : وين رتيل ؟
عبدالله بعصبيه وهو يجلس ع الكنبه : ازعجتوني بالسؤال هذا , رتيل بالفندق ماراح تموت قبل يومها .
رهف بإستغراب : عبود وش فيك ؟
عبدالله بهدوء : لأحد يسألني عنها خلاص ازعجتوني , وين لتون مشتاق لها .
شهد : نايمه .
عبدالله : شهود بنام هنا بس امي لاتعرف .
شهد بصدمه : ايش ؟ تنام هنا وزوجتك لوحدها ؟
عبدالله : ايه عادي هي راضيه .
رهف : لا عبود انا لازم اكلم امي واقولها انك بتنام هنا .
عبدالله : رهف والله ماله داعي تزعلين امي علي عشان شي مايسوى .
رهف وهي توقف : لا ياشيخ ؟ الحين زوجتك لو صار لها شي مين المسؤل عنها ؟
عبدالله بعدم اهتمام : يعني وش اللي بيصير لها ,انا ماجيت هنا عشان تضايقوني بكلامكم والله لو امي ماحلفت انها تزعل علي كان رحت للبيت ع الاقل فيه عماد وفارس مو مثلكم .
شهد : عبدالله احنا نتكلم من جد وش اللي قلب حياتك ؟
عبدالله بهدوء : ولا شي بس هذا تغير بحياتي ولازم اتقبله بعد وقت طويل مو بيوم وليله .


~ ~ ~

الساعه 12 بالليل...
ياسر : يمه انا ابي اقولك شي بس متردد وخايف اقلب المواجع .
مشاعل وهي تترك جوالها اللي كان بيدها : وش عندك ؟
ياسر : تعرفين فواز الحمد ؟
مشاعل وهي عاقده حواجبها : ايه ابو رتيل .
ياسر بإرتباك : يمه هذا صديق ابوي تذكري الاسم زين فواز الحمد اللي كان ابوي ماينطق بشي إلا ويجيب سيرة فواز الحمد .
مشاعل وهي توقف : يعني ابو رتيل هو نفسه صاحب ابوك ؟
ياسر : ايه وقابلني بزواج عبدالله ويقول انه مايعرف ولا شي عن ابوي .
مشاعل : ياسر انا عارفه ان ابوك مات وشبع خلاص , بس بنتي وينها اللي اختفت فجأه ؟
ياسر : اكيد ميته لها 23 سنه وماعاشت معك ولا لحظه .
مشاعل وهي تبكي بحرقه : حملت فيها 9 اشهر تمنيت اشوفها اخترت اسمها سويت لها غرفه شريت لها ملابسها اتخيل شكلها اتمنى اشوفها وهي طفله وبعدين تحبي وبعدين تمشي وتكبر قدامي الين ما ازفها عروس وفجأه يوم جبتها بنفس يوم ولادتها اختفت مع ابوها وما ادري وش السالفه الى الحين .
وقف ياسر : يمه الله يخليك لي لاتبكين على شي مضى خلاص احنا عيال اليوم , انا عمري ماشفت دموعك إلا بوفاة جدتي يمه خليك قويه مثل ماكنتي وربي بيعوضك ان شاء الله .
مشاعل وهي تمسح دموعها : ونعم بالله , ياسر اذا تبي سعادتي من جد تزوج ابي افرح فيك قبل لا اموت .
ياسر : من عيوني واختاري لي البنت اللي تناسبني ولو تبيني اخطبها بكره خطبتها .
ابتسمت مشاعل رغم حزنها : الله يخليك لي ياولدي , ابي اخطب لك رهف بنت اخوي .
ياسر : خلاص تخطبين لي رهف بس متى ؟
مشاعل : امممم بعد اسبوعين ؟
ياسر بابتسامه : صار ان شاء الله بعد اسبوعين .
ضمت مشاعل ولدها : الله لايحرمني منك وجعلني اشوفك عريس .
ياسر بعد ماقبل يدين امه : قريب ان شاء الله بيتحقق حلمك يا يمه .


~ ~ ~

بيت شهد...
كان عبدالله نايم بأحد الغرف اللي ببيت شهد .
رن جواله ورد بـصوت كله نوم : نعم .
هاجر بعصبيه : عبود وينك ؟
صحصح عبدالله وجلس : هاا ؟ ببيـ.. - واستدرك كلمته - ايه بالفندق
هاجر بحده : قالت لي رهف انك عند شهد قسم بالله ياعبدالله اذا الحين مارجعت وجلست عند زوجتك لأزعل عليك الى يوم الدين , ولا خلاص لاتروح عندها جيبها ببيتي وانت روح مكان ماتبي ترا بنت الناس مو لعبه تاركها اخر الليل بالفندق بروحها وين رجولتك وشهامتك وين اخلاقك ودينك وعاداتك وقيمك انت ماتربيت على كذا والرسول صلى الله عليه وسلم اوصى الرجال بالنساء .
عبدالله بضيق : خلاص يمه الحين والله رايح لها , كل شي ولازعلك .
هاجر : عبود والله كل هذا لمصلحتك وليش تارك زوجتك ونايم ببيت اختك ؟
عبدالله مايدري وش يرد على امه : ماتعودت عليها .
هاجر بإستغراب : ماتعودت عليها و الاربع اشهر اللي راحت اربعه وعشرين ساعه وهي قدام عينك بالتطبيق كل هذا وماتعودت عليها ؟
عبدالله : الشغل غير ووضعنا الحين غير .
هاجر : متى بتروح لزوجتك ؟
عبدالله : الحين بس باخذ لي شور .
هاجر : عبدالله اذا مو رايح لها قولي اخذها عندي .
عبدالله : يمه وربي الحين بروح عندها .
هاجر : والله مو متطمنه على حياتك ياعبدالله انا ما ادري وش اللي قلب حالك وشلون تخلي البنت كذا .
عبدالله : يمه والله غصب عني اذا دخلت الفندق اختنق احس اني مو قادر اتنفس .
هاجر : روح لزوجتك اللي اكيد قلقانه عليك .
عبدالله : خلاص الحين رايح لها , مع السلامه .
هاجر : مع السلامه .
قفل عبدالله جواله بلاك بيري q10 واخذ له شور ولبس ثوبه اللي نزله يوم نام .
اخذ محفظته وجواله ودخلهم بجيبه ونزل بسرعه مع الدرج .
ووقفت شهد : عبود وين رايح ؟
عبدالله وهو يسكر ازارير ثوبه الاثنين العلويه : بروح لرتيل .
شهد : تو تحس على دمك الله يهديك .
رهف بابتسامه : ولا ماما كلمتك ؟
عبدالله وهو يطالع رهف : حسابي معاك عسير يارهيف اجل تقولين لأمي وانا محرص عليك ماتقولين لها ؟
رهف بعد ماباست راس عبدالله : سامحني يا اخوي بس لمصلحتك .
عبدالله بابتسامه : خلاص مسامحك .
وطلع من البيت وركب بسيارته طالع بالساعه تشير الى 12 ونص بالليل .
وصل الفندق ونزل ودخل باللوبي وجلس ع احد الطاولات وطلب له موكا .
بعد ماخلص من الموكا توجه للمصعد وطلع لجناحه دخل الهدوء يعم المكان طالع بالغرفه وتذكر انها مقفله راح وفتحها وانفجع وهو يشوف رتيل طايحه بين السرير والباب وفاقده وعيها .
راح لها بسرعه : رتيل , رتيل .
رفع راسها وبدا يضرب على خدها بخفيف : رتييل , رتيييل .
كحت رتيل وفتحت عيونها ببطء وبتعب : آآه, ابي مو,مويه .
وقف عبدالله بسرعه واخذ المويه اللي ع الكومودينو واعطاها رتيل شربت من المويه وسحبت نفسها وسندت نفسها ع السرير وهي تحس انها مو قادره تفتح عيونها من صداع راسها والالم اللي بأطرافها .
عبدالله بخوف على رتيل : رتيل تعبانه بتروحين المستشفى ؟
هزت رتيل راسها بلا .
وقال عبدالله وهو بطريقه بيروح للصاله وحالة الضيق والكتمه ترجع له : لا تموتين وتصير المصيبه على راسي اذا كان تعبانه اتصلي بالاسعاف يجون ياخذونك من هنا .
كرهت رتيل عبدالله اكثر من اول ورفعت راسها وطاحت عينها على الساعه وانفجعت " الحين الساعه وحده وربع بالليل وانا اخر علمي بنفسي على صلاة المغرب حسبي الله عليك يا عبدالله "
قامت وصلت المغرب والعشاء بتعب وجلست ع السرير منهكه وتعبانه .
وتنفسها سريع وحرارتها مرتفعه " لازم اكلم الدكتوره , هذي اكيد انفلونزا لأني طول العصر وانا تحت المكيف بلبس خفيف وشعري كله مويه "
خذت جوالها واتصلت على الدكتوره لمياء وقالت لها تجيها بالفندق . " الحين الحرمه اشلون تجي للغرفه وحظرته جالس بالصاله "
دخل عبدالله : مين هذي اللي تطق الباب ؟
رتيل وهي ترجف : الدكتوره لمياء .
عبدالله : وش جايبها ؟
رتيل : انا اتصلت عليها لأني تعبانه .
صرخ عبدالله : مو اقولك باخذك للمستشفى وتقولين لا تدورين على المشاكل انتي .
رتيل مو متحملته هو كوم والمرض اللي اجتاحها كوم ثاني : عبدالله انا تعبانه الحين ومالي خلق اتكلم معاك دخل الدكتوره .
عبدالله : اوكي حسابي معاك بعد ماتروح هذي .
وبعد انتظار طال على رتيل مع انه ما اخذ دقيقتين دخلت الدكتوره المصريه لمياء : سلام عليكم .
رتيل وهي تسند راسها ع السرير : عليكم السلام .
لمياء وهي تنزل حقيبتها الطبيه ع السرير : ايه اللي حصل معاكي ؟
رتيل : تحممت وجيت هنا قدام المكيف وشكلها جاتني انفلونزا .
لمياء : انتي دكتوره وعارفه اضرار التكييف مع الاستحمام ليه تعلمي كده ؟
رتيل بألم : مو وقت العتاب يادكتوره احس الم ببطني وراسي مصدع .
سوسن بعد ما شخصت حالة رتيل : انتي اغمى عليكي فتره مش ئصيره يعني احتمال سبع ساعات ؟
رتيل : ايه .
لمياء بصدمه : والدكتور عبدالله ماعمل شي وبائي يتفرج عليكي وانتي بين الحياة والموت ؟
رتيل : لا هو طلع من البيت لشغل ضروري وانا بقيت بروحي .
لمياء : يالهوي , طيب حديكي العلاج تلات ايام وانتي متل الحصان .
ابتسمت رتيل : يعطيك العافيه دكتوره .
لمياء : ربنا يخليكي .
وكتبت وصفة العلاج : دا العلاج تاخذيه من الصيدليه .
رتيل بعد تفكير : طيب اعطيه عبدالله يجيبه لي الحين .
لمياء وهي تلبس نقابها : حاضر ياعروستنا .
وطلعت من عند رتيل ورتيل تتقلب بفراشها من الم بطنها الحاد والصداع اللي مثقل راسها .


~ ~ ~

دخل ابو احمد خيمة الشباب : ياشباااب بسرعه اطلعو من هنا بتنفجر قنبله السفاره بلغونا عنها دقيقتين وتنفجر يله تحركو .
وفعلا انفجرت القنبله اللي دمرت مكانهم واحدثت اصابات ووفيات وحرائق وشهداء نزعت روحهم وهم في المخيم .
كان وائل يركض بقوه وماسك يد فجر : عمر اسرع انت مو شايف الارض كيف صارت اكيد الحين الصهاريج منتشره بكل مكان .
فجر وهي تبكي بقوه وتركض مع وائل وكتفها اليمنى تنزف دم .
وصلو الحدود الاردنيه بعد رحلة ركض وتعب استمرت ساعتين .
طاحت فجر ع الارض وبصوتها الطبيعي الضعيف المكسور : وائل انا بموت .
طالعها وائل وانصدم من صوتها : عمر وش فيك ؟
فجر وهي تحط يدها على الجرح اللي ينزف : خلاص احس يدي انشلت تكفى وائل حاول تسوي شي خلاص انا بموت .
وائل : انتي بنت ؟
فجر بضعف : ايه .
وقف وائل وبعصبيه : اشلون تسمحين لنفسك تدخلين مخيم شباب مجاهدين ماتخافين الله انتي ؟
وصل راكان صديق وائل وهو متعب من الركض وشاف فجر ( عمر) طايحه ع الارض ودمها ينزف بقوه ووائل واقف ومعصب : وش فيكم ؟
وائل بضيق : روح ياراكان دور لنا على مستشفى عمر بيموت .
راح راكان يدور لهم على اسعاف بالحدود .
وائل بهمس لفجر : لو ماخوفي من الله كان خليتك مرميه هنا .
فجر وهي تبكي : تكفى ارحمني يا وائل انا مو متحمله الجرح هذا اللي شل كتفي .
وائل : وشلون دخلتي المعسكر ومين اللي سمح لك ؟
فجر ونفسها يعلو ويهبط والالم يزداد اكثر من قبل : 6 اشهر وانا معاكم بدور عمر ما احد عرف وابو احمد مثلكم ما انتبه لشي .
وائل : وين اهلك ؟
فجر بألم : كلهم ماتو مابقى لي احد واخوي عمر كان مجاهد واخذت سلاحه وملابسه وجاهدت .
وائل : وعمامك او اخوالك ؟
فجر : انا مالي عمام وخوالي كلهم استشهدو .
وائل جن جنونه : ياليتك ميته معاهم ولا اتوهق فيك .
فجر انفجرت ببكاء مرير : تكفى يا وائل والله مالي غيركم .
وائل بعصيبه : وش اصير لك انا عشان اخذك معاي انا مو محرم لك ولا تحلين لي وحرام اخذك معاي .
فجر بضعف : طيب قول لراكان .
وائل : وراكان ماراح يوافق , احنا بنحطك بمكان يحتويك ومالنا فيك دخل انتي اللي جنيتي على نفسك .
فجر والم كتفها يزداد وبإنكسار : بس دخلوني السعوديه ويكثر خيركم .
وائل وهو بينفجر من الغضب : احنا مو راجعين للسعوديه .
وصل راكان مع سيارة اسعاف وشالو فجر ووائل راح هو وراكان معاها .


~ ~ ~

دخل عبدالله وبيده كيس علاج رتيل رماه على السرير وهو واقف عند الباب : هذا علاجك .
رتيل : مشكور .
عبدالله : نامي بكره رحلتنا الساعه 7 الصباح ومو رايحين لأهلي ولا لأهلك .
رتيل : لا انا لازم اروح لأهلي .
عبدالله بعصبيه : خلاص روحي لأهلك واجلسي عندهم طول عمرك يكون احسن .
رتيل بضعف : عبدالله انت عارف اني ما اقدر اروح وانا ماسلمت على اهلي .
عبدالله : اهلك تو جيتي منهم مالك إلا يوم - وطلع وسكر الباب بقوه
طالعت رتيل بالساعه تشير الى 2 ونص نامت وهي مو مرتاحه بنومتها .
وبالصاله عبدالله ماقدر يجلس يحس انه مخنوق وبقوه اخذ ماء بارد وشربه .
ورن جواله ورد بصوت مخنوق : الو .
عماد : عبدالله وينك ؟
عبدالله بضيقه : بالفندق .
عماد بخوف : عبدالله فيك شي ؟
عبدالله : لا .
عماد : وش فيه صوتك ؟
عبدالله بعد ما خذ نفس : فيني ضيقه وكتمه مو طبيعيه .
عماد : من متى وانت تحس بالشي هذا ؟
عبدالله : من اول مادخلت الفندق .
عماد : اقراء اذكار النوم والمعوذات ونام بكره عندك سفر والوقت بدري الله يهديك .
عبدالله : والله مالي خلق اروح احس انه بتصير لي مصيبه وكاره السفره هذي كلها بس عشان ما اكسر كلمة ابوي لازم اروح لأنه هو تكلف بكل شي وشرا لي بيت بلندن ولا ابيه ياخذ بخاطره اذا مارحت .
عماد : طيب وش رايك تطلع تتمشى شوي يمكن تهدى روح للبحر .
عبدالله : احس اني مخنوق وبقوه تعال انت وخذني .
عماد : خلاص دقايق وانا عندك .


~ ~ ~

صباح يوم السبت...
لبست رتيل بنطلون لونه اسود وبلوزه ابيض ولمت شعرها بشباصه ولبست عبايتها ولفت طرحتها وخذت شنطتها الصغيره وطلعت من الغرفه .
وشافت عبدالله واقف بالصاله لابس بنطلون لونه بني فاتح وقميص رسمي لونه ابيض وساعه بني وجزمات ( تكرمون ) من الجلد لونه بني .
كل شي فيه يوحي بالفخامه وريحة عطره ماليه المكان لبست رتيل نقابها ومشت وراء عبدالله .
ودخلو بالمصعد..
عبدالله بلهجه امره : غطي عيونك .
غطت رتيل عيونها : اعتقد مافيه احد بالمصعد غيرك .
حس عبدالله بضيقه وصدره بينفجر من الكتمه " يارب وش اللي جاني وش هالمرض اللي ما جاء إلا بأيام زواجي "
طلعو للسياره وركبو وراء وطلع السايق للمطار .
ماقدر عبدالله يتحمل الضيقه وصار يفرك يدينه بتوتر مسح على شعره وهو يرجف صار نفسه يعلو ويهبط .
رتيل بخوف : عبدالله فيك شي ؟
طالعها عبدالله ولا رد عليها وصلو المطار ونزل عبدالله قبلها وهي تمشي وراه راحو للصاله ينتظرون موعد اقلاع طيارتهم .
ابعد عبدالله عنها وراح للكوفي وطلب له عصير بارد جدآ وحس انها خفت الكتمه اللي لازمته تقريبآ ساعه إلا ربع .
تعلن الخطوط العربية السعودية عن موعد إقلاع رحلتها الخاصه رقم 7 والمتوجه بإذن الله إلى لندن على الركاب التوجه للبوابه الخاصه .
مشو عبدالله ورتيل وهو يمشي قدامها وركبو بالطياره الخاصه .
توجه عبدالله لأخر الطياه وجلس ع المقعد بتعب .
ورتيل احتارت وين تروح فضلت انها تجلس قدام عبدالله جلست وطالعت عبدالله : اذا كان بتنزلين عبايتك ترا مافيه احد غريب .
نزلت رتيل عبايتها وربطت حزام الامان .
واقلعت الطياره ورتيل تقرأ ماحفظته من القرآن وهي ترجف .
اعتدلت الطياره بالجو وحست رتيل براحه وطالعة بعبدالله الغارق بالنوم .
" نفسي اعرف وش هالانقلاب المفاجئ اللي صار لعبدالله يوم كنا بالسياره رايحين للفندق وهو مافيه احسن منه وفجأه انقلب انسان ثاني "


~ ~ ~

سوريا...
طلعت فجر من المستشفى بعد ماباتت فيه ليلة البارح .
كانو يمشون جنب بعض فجر وجنبها وائل وجنب وائل راكان .
راكان : يله شباب انا برجع للمخيم .
وائل : بنرجع معاك .
فجر بشخصية عمر : لا وائل خلنا نجلس هنا الى الان جرحي ما التئم احس بألم .
راكان : خلاص انا بروح وانتو انتظروني هنا بشوف مين اللي ماتو واشوف الاصابات و اوقف مع اصحابي .
وائل بعد ماسلم عليه : خلاص راكان انا وعمر بنروح الاردن .
جاء راكان بيسلم على فجر ودفه وائل وصرخ : ابعد عنه لا يلتهب الجرح مره ثانيه خلاص سلامك وصل .
ضحك راكان : والله اشوفك بديت تهتم بعمر كأنه بنت .
وائل بإستغراب " لا يكون عرف " : وش تقصد ؟
ابتسم راكان : وش فيك يا وائل اقصد انه مافيه ولد يخاف على صاحبه كذا .
وائل بإرتياح : اهاا , يله سلم لنا على ابو احمد واحتمال نروح للاردن .
راكان : الله معاكم .
ورجع راكان للمخيم .
ووائل حزن على فراق صديقه اللي هو عاش معاه 11 شهر اكلهم واحد وينامون جنب بعض " الله يوفقك يا راكان "
وابعد عن فجر : يله بنروح للاردن , إلا انتي وش اسمك ؟
فجر : اسمي فجر .
مشى وائل وهي تمشي جنبه عن بعد تقريبآ 10 متر .
" ياليتني ماطلعت من البيت ولا حاولت اتقمص دور عمر ولا حبيتك ياوائل , وآآآه ياوائل ماتوقعتك بالقسوه هذي , اي قسوه هو تحملني واخذني معاه الله يفرج كربته ويرده لأهله بالسلامه "
وائل وهو يقرب لها بس مو قريب مره : الحين انتي ممثله مبدعه 6 اشهر ولا احد عرف انك بنت .
فجر بضيقه : خلاص وائل سامحني .
وائل : الله يسامحك حرام عليك تنامين بين رجال .
فجر وهي تبكي : والله ماكان بيدي إلا اسوي كذا .
وائل بهدوء : الله يهديك ويتوب عليك .
فجر بصوت مخنوق من البكاء والهم والوجع : وائل الله يخليك اعتبرني اختك وساعدني .
وائل : اوكي اساعدك بس وش تبيني اسوي لك ؟
فجر : بس توصلني للسعوديه .
وائل : خلاص ربي حطك بيديني وماراح اضيعك مثل ماضيعتي نفسك انتي بنت بلدي مسلمه ما اقدر اتركك للضياع .
فجر بفرحه وهي تحس ان همها كله انجلاء وتبخر : تاخذني معاك ؟
وائل : ايه , لين تلقين اللي يستر عليك ويتزوجك وتنحل مشكلتك .
فجر : اشلون احد يتزوجني وانا مالي احد .
وائل : ربي يفرج همك , ربك ماعليه شي عسير .
فجر : ونعم بالله .


~ ~ ~

لندن...
الجو بارد جدآ والثلوج تنزل طوال اليوم ماعدا فترة الظهر يغطي المدينه الضباب .
ببيت عبدالله اللي بلندن اول مادخلو دخل عبدالله بغرفته ونام ورتيل بقت بروحها بالصاله .
قامت ودخلت بالجناح الخاص فيها مكون من غرفة نوم كبيره جدآ وصالة جلوس متوسطه الوانها متفاوته بين السكري والسماوي ودورة مياه ملحقه بالغرفه وبابتسامة الم " فيه عروس كذا حالتها هي لها جناح خاص وزوجها بجناح ثاني , الله يرحم حالنا "
دخلت لدورة المياه وخذت لها شور ولبست بنطلون جينز وبلوزه هاي نك ابيض وجاكيت رسمي سماوي فاتح وشعرها خلته مسدول وطلعت تتمشى بالحديقه الكبيره اللي بالبيت الخضراء ويتوسط الحديقه مسبح وجنبه جلسه صغيره .
بدأ رذاذ المطر يهطل ويداعب رتيل اللي تتمشى بروحها .
رفعت راسها للسماء " يارب برحمتك استغيث اصلح لي شأني كله ولاتكلني الى نفسي طرفة عين "
كان عبدالله في غرفته فتح الستاره وطالع برتيل وابتسم " يالله على جمالها "
سكر الدريشه وجلس ع السرير واخذ جواله واتصل على ياسر : الوو .
ياسر : هلا والله بالعريس .
عبدالله بابتسامه باهته : ياهلا بك , اش اخباركم ؟
ياسر : الحمدلله بخير وانت كيفك ؟
عبدالله : تمام , ياسر لا اوصيك على المستشفى .
ياسر : ماعينتني نائبك إلا انا قد الثقه ومثل ماحافظت على المستشفى بغياب عمي علي انا احافظ عليه بغيابك وهذا امانه برقبتي .
عبدالله : ماتقصر ياولد عمتي وانت قد الثقه وكفو , مع السلامه .
ياسر : مع السلامه .
رمى عبدالله جواله جنبه وقام واخذ له شور وغير ملابسه لبس بنطلون بيج وبلوزه اسود وجاكيت بيج واخذ جواله ودخله بجيبه ومشط شعره وتعطر ونزل تحت ومر جنب رتيل وهي طالعته بإستغراب : ادخلي لا تنمرضين مره ثانيه شكلك جاهله .
عصبت رتيل وانقهرت من اسلوبه ودخلت .
وعبدالله طلع يمشي بالشارع اتصل على ولد عمه المغترب ( زياد ) : الو .
زياد : ياهلا بالعريس هلا بولد عمي .
عبدالله : ياهلا بك اكثر .
زياد : اعذرني ياعبدالله ماقدرت احضر زواجك واتصلت عليك يوم الزواج جوالك مقفل .
عبدالله : وش دعوه يا زياد انا عارف ظروفك وعاذرك .
زياد : تسلم ياولد عمي .
عبدالله : زياد انت وينك الحين ؟
زياد : عند الوالده بمانشستر .
عبدالله : طيب انا الحين بلندن وبجيكم اسلم على خالتي وعليك .
زياد بفرحه : من جدك ياعبدالله ؟
عبدالله : ايه من جد .
زياد : والله لو اقدر لأسوي لك احلى مفطح .
ضحك عبدالله : لا مشكور وشبعت من المفاطيح .
زياد : متى بتجي يعني كم يبي لك وتوصل ؟
عبدالله لاحظ الفرح من نبرة زياد : ان شاء الله ساعه وانا عندكم .
زياد : حياك الله انتظرك .
وقفل المكالمه ودخل جواله بجيب بنطلونه اللي وراء وركب بالسياره وطلع لمدينة مانشستر اللي يسكن فيها ولد عمه زياد .
كانت رتيل طفشانه وجالسه بالصاله لوحدها " هذا جاله ربع ساعه من طلع من هنا كيف يطلع ويخليني بروحي هنا مافيه امان مو مثل بالسعوديه "
رن التليفون وترددت ترد او لا .
رفعت السماعه ويدها ترجف : نعم .
عبدالله : لا تطلعين من البيت والحرس ع الباب لا تخافين .
وقفل المكالمه .
انقهرت منه رتيل " ليش تسوي فيني كذا ياعبدالله "

~ ~ ~

ببيت ابراهيم العامر...
هاجر : عبدالله مو مرتاح مع زوجته وتصرفاته غريبه انا ما ادري وش اللي صار له .
غاده بإستغراب : يمكن البنت مو زينه معاه او بينهم مشاكل .
هاجر : اي مشاكل وهو ماجاء لزواجه اربع ايام .
غاده : غريبه , بصراحه ياعمتي رتيل حلوه وتنحب .
هاجر : لو ماعجبت عبدالله كان ماخطبها ولا ربط نفسه فيها .
دخلت ام سلمان : مساء الخير .
هاجر وغاده : مساء النور .
ام سلمان وهي تجلس : هاجر وين بنتك شهد ما كأن جدتها وخالاتها موجودات .
هاجر بابتسامه : راحت لبيتها .
ام سلمان : اتصلي عليها خليها تجي بجلس معاها بكره وانا راجعه للرياض .
هاجر : يمه هي تو كلمتني تقول بيروحون لأبها .
ام سلمان وهي تمد الجوال لهاجر : اتصلي على فيصل .
اتصلت هاجر على فيصل واعطته امها : الو .
فيصل : هلا والله بجدتي هلا بالغاليه .
ام سلمان : هلا بالغالي , وينك يا ابوي ؟
فيصل : بالبيت تامرين على شي يا جدتي ؟
ام سلمان : ايه ابيك تجي تاخذني بجلس عند شهد لي ثلاث ايام ببيت امها ماشفتها .
فيصل : طيب الحين جاي .
ام سلمان : الله يخليك لي ولا يحرمني منك يالغالي .
فيصل : ولا منك ياجدتي .
ام سلمان : مع السلامه حبيبي .
وسكرت المكالمه .
وطالعتها هاجر : يمه بتروحين عند شهد ؟
ام سلمان وهي تطالع غاده وبحقد : ايه بروح لبنتي بيتك فيه ناس مو عاجبيني وما ارتاح وهم بنفس المكان اللي انا فيه .
طلعت غاده من عندهم وهي تحاول تخفي دموعها .
وطالعت هاجر بأمها : يمه ليش دايم كلامك عن غاده كذا هي وش سوت لك ؟
ام سلمان : انا من اول قايله لك بنت مزون لا تخطبينها لفارس بس انتي ماتفهمين ونصحتك عن رتيل ماتزوجينها لعبدالله ولا سمعتي كلامي .
هاجر : طيب ليش انتي شايفه عليهم شي ؟
ام سلمان : لا , بس انا ابي عيالك لبنات مريم ومنى , هذي هناء بنت عمري عمرها 25 محد طق بابهم ولا احد خطبها لو انتي خاطبتها لفارس كان الحين عيالهم قدام عينك وبحضنك .

•° البارت التاسع °•


مدخل البارت :


-
-
-
-
-
هاجر : يمه اهم شي ان غاده وفارس متفاهمين , صح اني اتمنى اشوف عيالهم بس قدر الله وما شاء فعل .
ام سلمان : والله اني احزن على حال فارس انتي ماتشوفين كيف هو متعلق بلتين .
هاجر : شي طبيعي انه بيتعلق فيها بنت اخته .
رن جوال ام سلمان وردت : هلا .
فيصل : هلا جدتي انا عند الباب .
ام سلمان : خلاص الحين انا جايه , يا سهى .
دخلت سهى بنت مريم : هلا جدتي .
ام سلمان : روحي جيبي لي عبايتي .
سهى بابتسامه : ممم وين بتروحين ؟
ابتسمت لها ام سلمان وهي توقف : بروح لبيت شهد .
وراحت من عندهم سهى ووقفت هاجر : عن اذنك يمه .
ام سلمان : اذنك معاك , بس لاتزعلين علي عشان غاده بس انا مقهوره على حال فارس .
هاجر : لا يمه انتي نظر عيوني اشلون ازعل عليك .
ام سلمان : الله يخليك لي .
وطلعت هاجر لجناح فارس وغاده طقت الباب ودخلت وشافت غاده جالسه ع الكنبه وتتابع التلفزيون : غاده .
رفعت غاده راسها ووقفت : هلا عمتي .
هاجر بابتسامه : ياقلبي لاتزعلين على امي .
غاده : خلاص ياعمتي انا تعودت على كلامها وانا الغلطانه اللي اجلس بالصاله وهي موجوده بالبيت .
هاجر : مع انها امي نظر عيني بس انتي بعد زوجة ولدي وبحسبة بنتي وما ارضى عليك .
باست غاده راسها : الله يخليك لي ياعمتي ولا يحرمني منك .


~ ~ ~

دخل زياد بيت زياد .
واستقبله زياد بحفاوه وترحيب : ياهلا والله تو مانور البيت .
ابتسم عبدالله وهو يمشي مع زياد : منور بأهله , شخبارك ؟
زياد : الحمدلله بخير , الحمدلله على سلامتك , والف مبروك زواجك منك المال ومنها العيال .
عبدالله : الله يسلمك ويبارك فيك .
دخلو بالبيت وطالع عبدالله بزوجة عمه المقعده : سلام عليكم .
لمياء بابتسامه : عليكم السلام , الف مبروك زواجك ياولدي والله يرزقك بالذريه الصالحه اللي تسعدك .
باس عبدالله راسها : الله يبارك فيك ياعمتي .
لمياء : شخبار امك واهلك كلهم ؟
عبدالله : الحمدلله كلهم بخير , وانتي شخبارك ياعمتي ؟
لمياء : الحمدلله على كل حال , وين رتيل ليش ماجبتها بتعرف عليها .
عبدالله بابتسامه : رتيل تقول انها مستحيه اعذريها ياعمتي توها عروس .
ابتسمت لمياء : بس ما اسمح لكم تروحون للسعوديه إلا وهي جايه هنا او انا اروح لها .
عبدالله : ان شاء الله راح تجيك .
زياد بابتسامه : والله شوفتك ياعبدالله فرحتني كثير ياليت تستقر هنا تونسنا بغربتنا .
عبدالله : والله صعبه استقر هنا عندي المستشفى ما اقدر اتركه , انت وش رايك تستقر بالسعوديه بين اهلك .
زياد بحزن : اللي مثلك ياعبدالله مايسأل انا مستحيل ارجـع إلا لشي ضروري , يعني اروح للسعوديه زاير ماتكثر اقامته بالسعوديه اكثر من اربع ايام او ثلاث ايام .
عبدالله : طيب ليش ؟
زياد : ابوي انقتل بالسعوديه وانا مابي ادخلها بعده .
عبدالله : الله يرحمه , وهذا مو عذر انك تتغرب وتبعد عن اهلك .
لمياء بأسى : والله يا عبدالله حاولت فيه رفض .
زياد : ابوي مات وانا هنا خلاص ما اقدر ادخل بيتنا وابوي مو فيه .
عبدالله يحاول يلطف الجو : احنا بوقت فرح ماله داعي احزنك يا زياد .
ابتسم زياد : الله لايجيب الحزن .


~ ~ ~

دخلو وائل وفجر الاردن بعد جهد وتعب و لأن لبسهم لبس مجاهدين بالموت طلعوهم من سوريا .
فجر بتعب : خلاص وائل ما اقدر امشي بنجلس هنا .
وائل : لنا ثمان ساعات نمشي ومابقى إلا ساعه يله حاولي تجهدين نفسك لما ندخل عمّان .
فجر : لا تكفى والله مافيني حيل خلاص انهد حيلي .
وائل : خلاص اجلسي هناك ( واشر لها ع مركاز واضح انه مهجور ) وانا بروح للبقاله ادور لنا على شي ناكله .
فجر بخوف : لا ما اقدر اجلس هناك بروحي وش دراني هذا مكان ايش .
تأفف وائل : خلينا نكمل طريقنا لعمّان .
فجر حست انها ضايقته : لا تكفى والله تعبانه .
وائل احتار مايدري وش يسوي فيها : طيب وش اسوي فيك ؟
فجر برجاء : ابي اقرب مسجد بجلس فيه لأن بالمسجد امان اكثر من المكان هذا .
اخذ وائل نفس عميق : امرنا لله يلا امشي ندور لك على مسجد .
فجر : وائل اذا كان متضايق مني اتركني هنا وروح لعمان لوحدك خلاص انا اجلس هنا .
وائل بعصبيه : تجلسين عند مين ؟ لك احد هنا ؟
فجر هزت راسها بلا : بس اشوف حياتي هنا مع انه خلاص مالي حياه انا عايشه انتظر لحظة وفاتي على احر من الجمر .
وائل وهو يحاول يتمالك اعصابه : فجر انا اسف اذا كان ضايقتك وخلينا نروح للمسجد ترتاحين وانا بعد برتاح شوي ونكمل مشوارنا لعمّان وهناك كل واحد يشوف طريقه .
حزنت فجر على فراق وائل اللي كل ماله يقترب : طيب متى نمشي لعمّان ؟
وائل : بعد صلاة الفجر .
فجر : يعني بعد اربع ساعات ؟
وائل بهدوء : بالضبط .


~ ~ ~

دخلت ام سلمان بيت شهد : مساكم الله بالخير .
رهف وشهد : مساء النور .
ووقفو وسلمو على راسها وجلست واخذت رهف عباية ام سلمان وعلقتها ع الشماعه : تو مانور البيت ياجدتي .
ام سلمان : منور بوجودك حبيبتي , انتي جالسه هنا وابوك بروحه بالبيت ؟
رهف بابتسامه : ايه عادي ابوي دايم بروحه .
ام سلمان : وجلوسك هنا مايضايق فيصل ؟
جلست رهف جنب ام سلمان : ياجدتي كلها يوم وتروح شهد لأبها وانا راجعه للبيت بكره.
ام سلمان : الله يهديك .
شهد : ليش جدتي مو عاجبك جلوس رهف ببيتي ؟
ام سلمان : يابنتي اكيد فيصل متضايق هو نزلني هنا ومشى مايقدر يدخل بيته عيب يابنتي .
ابتسمت رهف : يعني اطلع من هنا عشان فيصل ياخذ راحته ؟
ام سلمان : اكيد الرجال مو قادر يشوف حرمته اربعه وعشرين ساعه وهي جالسه معاك .
رهف : خلاص جدتي اذا رجعتي لبيت امي انا بروح معاك .
ام سلمان : لا انا مو راجعه للبيت وبنت مزون هناك .
رهف : حرام ياجدتي والله غاده طيبه وماسوت لك شي .
شهد : من يوم عرفت غاده وانتي تكرهينها ليش ياجدتي ؟
ام سلمان : مافيه سبب والبنت مو عاجبتني انتي ماتعرفين الناس وش يقولون عن مزون ؟
رهف : بس خالتي مزون مو هي اللي مربيه بنتها ولا قد شافتها وهي صغيره .
ام سلمان : ايه ماهي مهتمه ببنتها اهم شي عندها السحر وتفرق بين الناس حسبي الله عليها .
رهف : بس غاده مالها ذنب باللي تسويه امها ياجدتي والله غاده طيبه مره وعلى نياتها وملتزمه .
ام سلمان : ايه ملتزمه بس مو لله ملتزمه عشان الناس يمدحونها .
شهقت شهد : حرام عليك ياجدتي لكل امرء مانوا , لا تدخلين بنيتها يمكن نيتها زينه .
ام سلمان : انا اعرفها زين واعرف طبايعها هي وامها .
رهف : والله اللي اشوفه ان اختي غاده ملتزمه وماطلعت منها الشينه بس انتي ياجدتي تكرهينها .
ام سلمان بتغير السالفه اللي كبرت عن حدها : وانتي قبل شوي ماتقولين بتروحين لبيت امك ؟
رهف : ايه اذا انتي رحتي بروح معاك .
ام سلمان : انا مابي بيت هاجر , انتي وش رايك تروحين لبيت ابوك مافيه إلا ابوك .
رهف بمزح : جدتي لا يكون تكرهيني .
ام سلمان : لا والله انتي نظر عيوني .
باست رهف راس جدتها : تسلمين يا احلى جده بالدنيا .


~ ~ ~

لندن...
رجع عبدالله للبيت الساعه 10 بالليل فتح الباب وحس بملل وطفش وكئابه .
توكل على الله وفتح الانوار وشاف رتيل نايمه ع الكنبه وهي جالسه وما اهتم لها وطلع لجناحه وقفل الباب ودخل بالغرفه ونام .
في الدور الارضي .
احدث منبه جوال رتيل صوت مزعج تردد صداه بالصاله صحت رتيل وسكرت المنبه وشافت الساعه 2 ونص الفجر وحست بخوف " عبدالله للحين ماجاء وهو طالع العصر "
طلعت لجناحها وقبل لاتدخل مرت على جناح عبدالله وشافت الانوار شغاله " يعني رجع وانا ماصحيت فيه ولا هو صحاني ؟ غريبه "
دخلت وتوجهت لغرفة عبدالله فتحت الباب بهدوء وشافته نايم بسلام وملامحه هادئه جدآ " الرجال هذا غريب مره ! انا ما ادري وش فيه مافيه انسان بالبرود هذا "
سكرت الباب ودخلت جناحها وشغلت التكييف الحار وتمددت بسريرها وحاولت تنام ولاكن خذلها النوم .
قامت تحاول تشغل نفسها بشي لبست جاكيتها الثقيل وطلعت للصاله بتسوي لها حليب دافئ نزلت مع الدرج بهدوء وشافت عبدالله جالس ع الكنب الجانبي ويكلم : ما ادري شقولك يا عماد انا تعبان تعبااان وما احد حاس بمعاناتي , سافرت للندن ابي ارتاح وزاد الهم اكبر من قبل انا ما ادري وش اللي قلب حياتي كنت احبها واحبها بجنون والحين حتى اسمها اكرهه بدون سبب .
حطت رتيل يدها على فمها ونزلت دموعها ورجعت تركض للغرفه سكرت الباب بقوه وجلست ع السرير واطلقت من بين اعماقها آآآه .
" ياليتك عندي يأمي وطن سعادتي اي شي يضايقني تشيلينه عني ما اذكر تضايقت من شي وما اسعدتيني بعده , وآآه يايبه ماتوقعتك تجبرني على عبدالله ليتك يا ابوي سمعت كلامه يقول انه يكره حتى اسمي "
مسحت دموعها " ليش ابكي على انسان مايستاهل عطيته قلبي وداسه برجوله "
وقفت بكبرياء ومسحت دموعها وحطت كحل ونزلت بسرعه مع الدرج ودخلت المطبخ وأمرت الطباخه تسوي لها حليب وطلعت للصاله و طالعها عبدالله : وش مصيحك اخر الليل ؟
رتيل وهي تجلس وتحط رجل على رجل : كيفي اصحى بالوقت اللي ابي .
عبدالله بإستغراب : طيب وش فيك انفعلتي سؤال عادي وش هالرد البايخ ؟
رتيل بقهر : وانت ماتحس على دمك طالع من البيت العصر ومارجعت إلى على وجه الفجر ومخليني هنا بروحي ؟
عبدالله وهو يوقف : انا راجع الساعه 10 يا رتيل بس انتي كنتي نايمه .
رتيل : كنت انتظرك بس انت مو معبرني .
حط عبدالله يده على راسه اللي يألمه وضغط عليه بقوه وهو يرجف ويحس الارض تدور من حوله وقفت رتيل وبخوف : عبدالله وش فيك ؟
صرخ عبدالله : بعدي عني لا تقربين لي ولا ابي اشوفك هنا .
استغربت منه رتيل : عبدالله , فيك شي ؟
عبدالله دفها بقوه وحط ذراعه ع الجدار ويسند راسه عليها وبصوت مخنوق : قومي انقلعي من هنا ولا عاد اشوفك .
حزنت رتيل لحالة عبدالله اللي مو طبيعيه وطلعت لغرفتها وجلست تفكر فيه طق الباب ودخلت الخدامه وحطت الصينيه اللي فيها كوب الحليب ع الطاوله الصغيره وطلعت بعد ماشكرتها رتيل .
طلت رتيل مع الدرج من فوق بتشوف عبدالله شافته جالس ع الكنبه ماسك راسه بيدينه الثنتين وواضح عليه التوتر .
اخذت رتيل جواله " الحين الساعه ثلاثه الفجر يعني بالسعوديه وحده , صعبه اتصل على شهد بالوقت هذا , بس انا ابي اسألها عن عبدالله مو طبيعي ابدآ انا ولا مره شفت احد بالحاله هذي عصبيه بدون سبب ويتعب بسرعه "


~ ~ ~

بيت ابراهيم العامر...
غاده : خالتي عبدالله متى يرجع من لندن ؟
هاجر بابتسامه : ان شاء الله بعد شهر .
غاده : لا احس كثير عليه شهر وهو تعبان اشلون بيتحمل يجلس معاها .
هاجر بحزن على حال ولدها : وش تعبه عشان نعذره هو نفسيته زفت الايام هذي ولا يكلم احد انا مو عارفه وش علته .
غاده : غريبه ؟ انا اول مره اشوف عبدالله كذا .
هاجر : ان شاء الله اذا رجع وهو راجع مثل قبل , كلمته قبل صلاة الفجر يقول انه تعبان مره .
غاده : ياحرام يا رتيل ماتهنت بزواجها من اول ليله وزوجها مريض .
هاجر : الله يعوضها .
غاده : امين .
هاجر : وين فارس ؟
غاده : طلع مع عمي ابراهيم للشركه .
هاجر : آآه والله البيت بدون عبود مايصلح الله يحفظه لي .
غاده بابتسامه : اي والله ماتعودت على البيت بدونه مع انه نص يومه يقضيه بالمستشفى .
هاجر بمزح : يابنت استحي ترا هو اخو زوجك مو اخوك .
ضحكت غاده : بس متعوده عليه مره واختي رهف تصير اخته من الرضاعه يعني الشي هذا حسسني انه قريب لي .
هاجر : ترا زوجة عبدالله مو من طبقتنا ومو منفتحه ع العالم مثلك واكيد انها تتغطى عن فارس وبتغار اذا شافتك بس تتحجبين عن عبدالله واحسن لك وقبل المشاكل اللي احنا بغنى عنها تغطي عن عبدالله قدامها او مو لازم تطلعين عند عبدالله اذا هي موجوده .
غاده : لا ياخالتي ما اعتقد انها كذا وانا زوجة اخو عبدالله وبنت عمه يعني هو مثل اخوي ومو لازم ادور رضاها .
هاجر : بس احسن تبعدين عن المشاكل انا مو عارفه البنت طيبه ولا شرانيه , ولا مره جلست معاها .
غاده : لا شكلها طيبه بس ماتوقعت ان عبدالله يتزوج وحده اقل منه بالمره .
هاجر : والله ما ادري لو هي احسن له من اللي احنا كنا بنخطبها له , وانا اهم شي عندي راحة ولدي .
غاده بابتسامه : طيب وش رايك ياخالتي بعد اربع اشهر تخطبين اشجان لعبدالله هي اللي من مقامه وتليق فيه مو رتيل .
هاجر بعد تفكير : والله قالت لي ام وليد و اذا عبدالله مو مرتاح مع رتيل اكيد بنزوجه وحده ثانيه .
غاده بإهتمام : ورتيل وش يصير لها تتطلق ولا كيف ؟
هاجر : ما ادري القرار هذا عند عبدالله مو احنا اللي نقرره , انا امنيتي اشوف عيال عيالي .
نزلت غاده راسها للارض وبحزن بالغ : والله ياخالتي شكل ربي كاتب لك انك مابتشوفين عيالهم .
شهقت هاجر : وش هالكلام يا غاده انتي ان شاء الله بتتعالجين ورتيل وعبدالله توهم عرسان .
غاده : بس حالة عبدالله ياخالتي انتي ماشفتيه اول يومين من زواجه ؟
هاجر : الله يصلحه ويحنن قلبه على زوجته .
غاده : بس مادري احس مشكلتهم عصيبه ومالها حل .
هاجر بإستغراب : غاده انتي وش عندك كلامك هذا غريب بالمره .
غاده : هاا , لا ولاشي بس حالة عبدالله مسببه قلق لنا كلنا حتى خاله عماد اليوم كلم فارس يقول حالة عبدالله متدهوره اكثر من قبل .
هاجر : الله يشفيه يارب , عماد يقول عبدالله لازم يروح لطبيب نفسي يشوف حالته وولدي مافيه إلا العافيه بس اذا جاء عند زوجته ما ادري وش اللي يصير فيه .


~ ~ ~


لندن...
طالعت رتيل بالساعه 9 ونص الصباح وهي لسه ماقدرت تنام ولا قدرت تشوف حالة عبدالله الحين من ساعه دخل جناحه ولا تدري وش صار له
نزلت للدور الارضي تمشي بمهل وجلست ع الكنبه ورن جوالها : هلا وائل .
وائل : ياهلا وغلا بأختي العروس , وش اخبارك ؟
رتيل : الحمدلله تمام , كيفك انت ؟
وائل بابتسامه : الحمدلله بخير , رتول زوجك عندك الحين ؟
احتارت رتيل تقول ايه او لا : لا .
وائل : طيب بقولك شي مهم يمكن يفرحك .
رتيل بابتسامه : قول وفرحني .
وائل : انا الحين بالاردن راجع للسعوديه .
رتيل بفرحه لاتوصف : وائل تتكلم جد ؟ يعني انت رجعت لنا وسوريا تحررت .
وائل بحزن : لا سوريا ماتحررت الله ينصرهم , بس انا رجعت وخلاص بستقر بالسعوديه وبعد ايام ان شاء الله ابيك تسوين لي احلى زواج .
رتيل : من جدك وائل ولا تستهبل علي ؟
وائل : وربي اتكلم جد .
رتيل : يابعد عمري خلاص بس ارجع من لندن اخطب لك احلى وحده بالسعوديه .
وائل بمرح : لا زوجتي موجوده .
رتيل بإهتمام : مين ؟
وائل : ان شاء الله اذا رجعتي تعرفين مين .
رتيل : غريبه وائل ليش رجعت وانت اول تقول ماراح ارجع إلا بالنصر او الشهاده ؟
وائل : والله صارت ظروف قاسيه بالمعسكر واضطريت اطلع منه .
رتيل بخوف : وش صار لك ؟
وائل : الحمدلله ماصار لي شي هو المشكله بالمعسكر مو فيني .
رتيل : وكل المجاهدين رجعو معاك ؟
وائل : لا ولا واحد رجع معاي , إلا واحد اسمه عمر بيجلس بالاردن وانا وبرجع لأهلي .
رتيل : يالبئ قلبك يا اخوي وربي مشتاقه لك جاء سنه إلا شهر وانا ماشفتك .
وائل : والله مشتاق لك مره .
رتيل : الحمدلله على سلامتك , وجعلني ان شاء الله ماافقدك مره ثانيه قول امين .
وائل : امين , مع السلامه رتيل وسلمي لي على عبدالله .
رتيل تخاف تتكلم مع عبدالله وترجع له حالته : وش رايك تتصل عليه وتبارك له بزواجه .
وائل : والله كنت بقولك بس ع بالي انك بتستحين , خلاص ارسلي لي رقمه .
رتيل : اوكي , ثواني وارسل لك الرقم .
وقفلت من المكالمه وارسلت رقم عبدالله على وائل .
وسندت راسها ع الكنبه وخذت نفس عميق " يارب سخرلي عبدالله "
نزلت دمعه حاره على خدودها وخلت لها الحريه بالعبور وحطت يدينها على وجهها وهي اقرب للانهيار .
حاولت تكتم شهقاتها وهي تسمع صوت عبدالله يكلم اخوها وائل وريحة عطره اجتاحتها .
وقفت ونزلت يدينها عن وجهها وطلعت تركض لجناحها دخلت وتوجهت بسرعه لغرفتها ورمت نفسها ع السرير وبكت بقوه على حياتها المظلمه والجافه حياه اشبه بالممات .
" ياربي وش اللي قاعد يصير فيني ليش كل العناء والتعب ينرمي علي , يارب ارحمني يارب ارحمني "
دخل عبدالله بالغرفه : رتيل .
مسحت رتيل دموعها وجلست واعطتها ظهرها وبصوت باكي : وش تبي ؟
عبدالله : وش فيك تبكين ؟
رتيل بعد ما اخذت نفس عميق وطالعة بعبدالله وبكذب حفظآ لكرامتها : اشتقت لأهلي .
عبدالله " جات من الله " : طيب وش رايك بكره نرجع للسعوديه اخوك وائل رجع من سوريا .
رتيل " لا وش بيقولون عني الناس رجعت من ثالث يوم لها بلندن , عمره مانفعني كلام الناس يقولون اللي يقولون اهم شي راحتي النفسيه " : اوكي بكره نرجع , اشتقت لأهلي كثير ووائل بكره يوصل السعوديه .
ابتسم عبدالله : طيب انا الحين بروح لولد عمي وانا وعدت زوجة عمي انك تسلمين عليها .
رتيل بهدوء : لا ما ابي اروح .
عبدالله بقسوه : انا ما اشاورك اعطيك خبر , يله لاتجادليني وامشي قدامي .
رتيل بعصبيه : مابي اروح ناس ما اعرفهم وش لي فيهم ؟
عبدالله بصراخ : تروحين غصب عنك .
رتيل بعناد : ما ابي اروح واعلى مابخيلك اركبه .
مسك عبدالله شعرها وبكل وحشيه وقسوه شد شعرها ورماها على الارض وبدون احساس ورحمه ركلها برجله وطلع .
ورتيل متكوره على نفسها وتبكي بقوه اول مره تتعرض لضرب شديد عمرها ما انضربت كذا .
وقفت وهي تحس بألم ببطنها حطت يدها على بطنها وجلست ع السرير وهي تتأوه " حسبي الله عليك ياعبدالله "
قالتها بدون وعي وهي ماتدري انه احتمال عبدالله يتضرر من كلمه قالتها من قهرها بدون قصد .
سحبت منديل من اللي ع الكمودينو ومسحت دموعها وقامت ودخلت بدورة المياه وغسلت وجهها ولمت شعرها المبعثر مثل حالتها وحطته على جنب وغسلت وجهها مره ثانيه وثالثه بماء بارد ورغم برودة الجو والمويه إلا انها تحس بحراره تسري بجسمها .
رجعت وجلست ع الاريكه وهي تحاول انها ماتبكي " ما توقعتك كذا ياعبدالله , آآآه يابوي ليش ترخص فيني لواحد مايستاهل اسم انسان هذا متوحش مو انسان "


~ ~ ~


بيت مشاعل...
رن جوال ياسر اللي كان جالس جنب امه ويسولف معاها كعادته اليوميه اذا رجع بعد مايصلي العشاء : الوو .
...: انت ياسر ناصر العامر ؟
ياسر : ايه انا ياسر .
...: احنا الادعاء العام وانت لازم تجي الحين موضوع مهم وضروري حضورك , والموضوع حساس ياليت ماتقول لأحد عليه .
ياسر وهو يوقف وبخوف : يصير خير الحين جاي .
وسكر المكالمه وطالع بأمه اللي واقفه جنبه : ياسر وش صاير ؟
ياسر وهو يلبس شماغه على استعجال وبربكه : واحد من اصحابي يقول يبيني الحين وضروري .
مشاعل : الله معاك ياقلبي اتصل علي اول ماتجيه والله خايفه عليك .
ياسر بعد ماقبل يد امه : وش خايفه منه الله يخليك لي ؟
مشاعل : ما ادري احسك متوتر .
ياسر : لا مو متوتر , دعواتك يمه .
وطلع من البيت وركب بسيارته " وش السالفه ؟ وليش الادعاء العام طالبيني غريبه ؟ "
توجه لهيئة التحقيق والادعاء العام بالدمام وبعد مسافه وصل ونزل وهو خايف .
دخل مكتب المحقق نواف : سلام عليكم .
نواف وهو يوقف ويصافح ياسر : عليكم السلام , تفضل .
جلس ياسر : دكتور ياسر انت متى اخر مره شفت فيها ابوك ؟
استغرب ياسر من سؤاله : قبل 23 سنه .
نواف : والى الان ماتعرف عنه شي ؟
هز ياسر راسه بلا : ما اعرف عنه اي شي .
نواف : جانا بلاغ بأسم ابوك قبل نص ساعه وهذا اكبر دليل ان ناصر عايش .
ياسر بصدمه : اشلون عايش و احنا من 23 سنه مو عارفين عنه اي شي ؟
نواف : هذا بلاغ رسمي ان المدعو ناصر العامر قام بقتل فهد العامر .
شهق ياسر : يعني ابوي هو اللي قتل خالي فهد ؟
نواف : ايه هذا البلاغ قدامي واتمنى يا ياسر اذا تعرف اي شي عن ابوك تبلغنا .
ياسر : بس ياحضرة المحقق خالي توفى من 23 سنه وخوالي تنازلو ليش تفتحون ابواب القضيه مره ثانيه ؟
نواف : البلاغ هذا صدر اليوم ويقول ان ابوك قتل 3 اشخاص هذا غير الرشوه والتلاعب باموال الناس والتجاره بالمخدرات اللي مثله خطر على البلد ولازم ينسجن واحتمال ينقص .
ياسر بصدمه : طيب ابوي وينه ؟
نواف وهو يسند ظهره ع الكرسي : انا اللي اسألك السؤال هذا .
ياسر : والله ما اعرف ولا شي عن ابوي .
نواف : ابراهيم العامر وعلي العامر صح انهم تنازلو عن دم قاتل اخوهم فهد بس ولده زياد له كلام ثاني وابواب القضيه الحين انفتحت مره ثانيه واتمنى انك تساعدنا .
ياسر وهو يوقف : اشلون تفتحون قضيه مقفله من 23 سنه ؟
نواف : ياسر انت متستر على ابوك ؟
انتفض ياسر : لا والله ما اعرف عنه اي شي ولا اعرف وينه .
نواف : طيب ليش معترض على انا نفتح القضيه مره ثانيه ؟
ياسر : لأنها تقفلت من 23 سنه ومستحيل ابوي يقتل خالي فهد مستحيل هذا ولد عمه .
نواف : الجثه كان عليها الادله انه مقتول بس القاتل مو موجود .
طلع ياسر من مكتب نواف وطلع لسيارته وركب بالسياره ودخل البيت : سلام عليكم .
مشاعل بخوف : ياسر حبيبي وش فيك ؟
ياسر بحزن : رحت للأدعاء العام تو جاهم بلاغ رسمي ان ابوي هو اللي قتل خالي فهد .
شهقت مشاعل : لا مستحيل .
ياسر وهو يجلس : يمه ابوي عايش الى الحين وهم يدورون عليه واكيد اذا لقوه بيحطونه بالسجن .
مشاعل : وليش يحطونه بالسجن ؟ اخواني تنازلو عن قاتل اخوهم واحنا ماكنا نعرف انه ابوك .
تنهد ياسر : بس هو قتل 3 اشخاص غير خالي فهد , يمه ابوي كان سيء للدرجه هذي ؟
مشاعل وهي تبكي : انا عشت مع ناصر اكثر 30 سنه ماشفت منه إلا كل خير .
ياسر : يمه اتصلي على خوالي وقولي لهم على المصيبه اللي حلت فينا .
مشاعل : لا ياسر لاتقول كذا ان شاء الله بيرجع ابوك .
ياسر : انا ما ابيه يرجع تعودت على عدم وجوده بس صدمتي وخوفي ان الناس يعرفون اني ولد قاتل ولد سكير .
مشاعل بعصبيه : ياسر حرام عليك لا تقول كذا ابوك مو قاتل ولا هو سكير .
ياسر : يمه هو تاجر مخدرات , انا ياسر العامر ينزل راسي للارض عشان مدمن مخدرات عمري ماشفته .
مشاعل بغضب : ياسر وش اللي قلب افكارك اشلون تتكلم على ابوك كذا وانت قبل تتمنى بس تشوفه , ولا كل هذا انانيه واهم شي نفسك ؟
ياسر : لا انا مو اناني بس ليش ابوي بالصفات هذي , هو الاناني اللي فكر بمصالحه على حساب عياله , اختي الحين ماندري وينها اختفت معاه.
مشاعل : اختك ؟ اختك ماتت وانت تعتقد انها الى اليوم عايشه ؟
ياسر : يمه الحين انا عندي مشوار مهم ياليت تبلغين خوالي قبل ينامون .
مشاعل : الله يحفظك ياقلبي , حاضر الحين بتصل عليهم واقول لهم .
وطلع ياسر وركب بسيارته .
ومشى بسرعه لبيت فواز ورن الجرس وفتح له فواز وبابتسامه عريضه : ياهلا والله بولدي ياسر .
ياسر بعد ماسلم عليه : هلا بك اكثر ياعمي .
فواز : تفضل حياك الله .
ياسر : لا انا مستعجل وبمشي , عمي ابوي وينه ؟
تنهد فواز : ما ادري مين اللي يدور ناصر عند الثاني .
ياسر : عمي قولي ابوي وينه وارحمني المباحث يدورون عليه بكل مكان .
شهق فواز : ليش وش صاير ؟
ياسر : جاء بلاغ رسمي للادعاء العام ضد ابوي .
فواز بصدمه كاذبه : بلاغ واليوم يعني ناصر عايش الى اليوم ؟
ياسر : ايه عايش , الله يخليك ياعمي اذا تعرف اي شي قولي .
فواز : للاسف ما اعرف عن ناصر اي شي من 23 سنه ماقابلته ولا شفته .


~ ~ ~

في الاردن...
ظهرت الشمس واضاءت الكون وبطريق طويل كانو يمشون فجر ووائل .
فجر بامتنان : والله مو عارفه اشلون اشكرك يا وائل جميلك هذا والله ما انساه لك .
وائل بطفش : العفو وهذا حق وواجب .
فجر : الله لايحرمك الاجر ياوائل .
وائل : انتي لك احد بالسعوديه ؟
فجر : فيه عمامي بس هم تبرو منا ومن ابوي يوم تزوج فرنسيه .
وائل بإستغراب : اجل امك فرنسيه ؟
فجر : ايه .
وائل : غريبه امك فرنسيه وابوك سعودي وعايشه بسوريا .
فجر : من اول ماطردنا جدي من السعوديه عشنا بسوريا .
وائل يفجرها امامها ويفاجئها : فجر تقبليني زوج لك على سنة الله ورسوله ؟


•° البارت العاشر °•


مدخل البارت :



( يَخْرُجُ مِن بُطُونِهَا شَرَابٌ مُّخْتَلِفٌ أَلْوَانُهُ فِيهِ شِفَاء لِلنَّاسِ إِنَّ فِي ذَلِكَ لآيَةً لِّقَوْمٍ يَتَفَكَّرُونَ ) ( النحــل / 69 )
-
-
-
-
-
وقفت فجر بصدمه وطالعت بوائل : ايش ؟ انا ؟ قصدي انت تتزوجني ؟
وائل بابتسامه : ايه وش فيك ؟
فجر : وائل تتكلم من جدك يعني بتتزوجني شفقه ورحمه ولا...
قاطعها وائل : فجر انا ابي اصير واضح معاك من البدايه انا ابي اتزوجك ونصير اصدقاء مثل كذا .
فجر بغصه : انا مالي بعد الله غيرك بس اوعدني ياوائل انك ماتذلني .
وائل : والله ما اذلك .
فجر : طيب انا موافقه .
وائل : خلاص بنروح الحين للسوق وتشرين لبس زين وعبايه ونروح للسفاره ونملك .
فجر : من جد يا وائل انت نادر بالدنيا هذي كلها .


~ ~ ~


لندن...
طق عبدالله باب غرفة رتيل اكثر من عشر مرات بس بلا مجيب .
عبدالله : رتيل يله بنمشي للسعوديه افتحي الباب .
ماردت عليه رتيل : رتيل اذا ماطلعتي بروح للسعوديه واخليك , رتيل انا حذرتك .
رتيل بصراخ : روح لمكان ماتبي والله ما افتح الباب واذا انت بتخليني عندي اهل ماراح يخلوني .
عبدالله بعصبيه : طيب افتحي الباب .
رتيل : لا .
عبدالله : اذا مافتحتي الباب بكسره واقتلك .
رتيل : مابي افتحه واذا فيك خير اقتلني .
انقهر منها عبدالله ونزل بسرعه للصاله واخذ جواله وطلع من الفله .
ورتيل تاكدت انه راح وفتحت باب غرفتها وتوجهت للباب الرئيسي للجناح وقفلت الباب .
ودخلت بالغرفه واخذت نفس عميق " وش هالحياه اللي ماتنطاق "
خذت لها شور ولبست فستان ناعم مره تحت ركبتها لونه ابيض ومشجر بورد زهري ومبطن بقماش ابيض ضيق .
جلست ع كرسي التسريحه وطالعت بوجهها الشاحب وعيونها الذبلانه .
فتحت علبة الميك اب وحطت ميك اب خفيف وكحل عيونها تحاول تخفي ذبولها .
حطت روج فاتح وناعم لونه زهري .
جففت شعرها الناعم وحطته ع جنب .
وخذت جوالها واتصلت على عبدالله : الوو .
عبدالله : نعم .
رتيل : عبدالله بروح لزوجة عمك اسلم عليها .
عبدالله : اوكي انا بالطريق بروح لهم برجع لك وياويلك اذا مالقيتك جاهزه .
وقفل المكالمه ..
وخذت رتيل عبايتها ولبستها ونزلت تحت وهي تلف طرحتها " واخيرآ بشوف لندن الصباح , عروس لي خمس ايام هنا ولا مره شفتها "
طلعت للسياره وركبت لأول مره مع عبدالله بروحهم : سلام عليكم .
عبدالله : وعليكم السلام , غطي وجهك ولد عمي موجود بالبيت .
رتيل : طيب اذا وصلنا بيتهم اتغطى مو هنا .
عبدالله وهو يفتح الدريشه بياخذ اكسجين : الله يصبرني عليك .
ومشو متوجهين لبيت زياد .
استغربت رتيل من عبدالله متضايق حيل ونفسه سريع .
رتيل : عبدالله .
عبدالله بعصبيه : نعم .
رتيل بتردد : فيك شي ؟
عبدالله زاد بسرعة السياره : لا مافيني شي .

~ ~ ~

الاردن / عمّان...
دخلت فجر بغرفة تغيير الملابس اللي بالسوق ولبست لبسها الجديد بنطلون وبلوزه ولبست عبايتها وطرحتها ولبست نقاب وطلعت لوائل اللي ينتظرها برا وطلعو مع بعض للسفاره وانهو اجراءات الملكه وطلعو ونفسياتهم غير والحياه قدامهم حلوه عكس الايام الماضيه .
وائل : مبروك يافجر .
فجر بحيا : الله يبارك فيك , والله مو عارفه اشلون اشكرك ياوائل .
وائل : خلاص الحين مابينا رسميات وكل اللي اسويه لك واجب علي .
فجر بإهتمام : طيب انت قلت لأمك ؟
وائل : ايه قلت لها وهي ماتدري انك كنتي متقمصه دور ولد ولا ابي احد يدري اوكي ؟
فجر هزت راسها بإيجاب : اوكي .
وائل : وابيك تشيلين امي بعيونك .
فجر : من عيوني .
وائل : تسلمين .
فجر : طيب متى نروح للسعوديه ؟
وائل : الحين بندور لنا على نقل جماعي وان شاء الله العصر واحنا بالسعوديه .
فجر بتوتر : بس خايفه اهلك مايتقبلوني .
وائل : الا ان شاء الله يتقبلونك وانتي مثل بنتهم .
وصلو مكان النقل الجماعي : انا بروح ادور لنا على مقاعد خليك هنا .
وتوجه وائل لمكان بيع التذاكر واخذ له تذكرتين ورجع لفجر : يله بعد ربع ساعه نمشي من هنا .
فجر بتوتر : طيب مو على طول نروح لأهلك بنرتاح شوي بالرياض او القصيم او اي مكان .
وائل : اوكي .


~ ~ ~

بيت فواز الحمد...
نوال بغضب : وشلون يخطب وحده ماعندها اهل ؟
العنود : والله ما ادري يانوال انا ما ابي امنعه من شي هو يبيه .
نوال : طيب وش عرفه فيها ؟
العنود : يقول اخت صديقه اللي استشهد وهو وصاه عليها .
دخلت سراب : ماما صدق اخوي وائل بيجي بكره ؟
العنود بابتسامه : ايه صدق .
جلست سراب جنب نوال : لو رتيل هنا احسن عشان تفرح معانا .
نوال : ان شاء الله بتجي رتيل وتسلم على اخوها .
العنود بفرحه : آآه يانوال ما تصدقين قد ايش مشتاقه لولدي الله يوصله بالسلامه .
نوال : آآمين يارب .

~ ~ ~

لندن...
رجعو عبدالله ورتيل من بيت زياد ودخلو بالبيت وطالعها عبدالله وبعصبيه : بكره الساعه 11 الصباح قسم بالله يا رتيل لو تتكرر حركتك اللي امس وتقفلين الغرفه والله لأروح للسعوديه واخليك , وخلي عنادك ينفعك .
رتيل وهي تقاوم ضعفها بقوه مصطنعه : انت كلمة انسان حرام بحقك .
عبدالله وهو يجلس ع الكنبه : انقلعي من هنا ولا عاد اشوفك .
طلعت رتيل لجناحها وخذت لها شور ولبست بيجامه قطنيه ونامت .
بالصاله...
اتصل عبدالله على امه : الوو .
هاجر بصوت كله نوم : هلا عبود .
عبدالله يحس بضيقه يجهل مصدرها ولا يدري وش سببها : يمه بكره ان شاء الله بنرجع .
شهقت هاجر : عبدالله حبيبي فيك شي ؟
عبدالله : لا يمه مافيني شي بس اخو رتيل رجع من سوريا وهي لازم تسلم عليه .
هاجر بعتب : فيك الخير حسيت بالمسكينه .
عبدالله : والله يايمه لا انا ولا هي مرتاحين حياتنا نكد وطفش وملل .
هاجر : طيب وش السبب ؟
عبدالله بصوت مخنوق : والله مو عارف وش السبب . وبلع ريقه . مع السلامه يمه انا مضطر انهي المكالمه بكره ان شاء الله اكلمك .
هاجر : مع السلامه حبيبي .
ونزل جواله ع الطاوله وسند ظهره ع الكنبه وهو يفكر بحياته وكيف بيصير مستقبل رتيل معاه وحياتهم كل مالها تتعثر وتتبعثر اكثر من قبل هو يعيش بشتات وهي تعيش بعذاب .
بعد ساعتين من الافكار اللي جننت عبدالله قام وتوضأ وصلى وطلع للمسجد الوحيد بالمنطقه اللي يعيش فيها عبدالله ودخل وصلى تحية المسجد وجلس ينتظر وقت الاقامه واخذ القرآن وفتح سورة البقره وحس بضيقه ونعاس شديد رجع القرآن مكانه وهو ماقراء منه شي .
وقف وصلى مع جموع المصلين خلصو الصلاه ورجع عبدالله للبيت دخل وشاف رتيل تفطر : قلت لك البارح واعيد لك كلامي اليوم رحلتنا الساعه 11 الصباح اذا مامشيتي معاي اقسم بجلالة الله وعزته لأخليك هنا سمعتي ؟
رتيل بهدوء بعد مانزلت كوبها ع الطاوله : الناس بالعاده اول ماتدخل تسلم تذكر الله على هالصباح .
عبدالله بعصبيه : رتيل لاتخليني اعصب عليك .
رتيل ضحكت بسخريه : ليش يعني الحين انت مروق يا استاذ عبدالله ؟
ضرب عبدالله الطاوله اللي تفطر عليها رتيل بقبضة يده وبقوه : رتيل حذرتك قبل بس انتي ماينفع معاك إلا الضرب .
تذكرت رتيل ضربه لها قبل امس وسكرت عيونها بألم وصرخ فيها عبدالله : قومي جهزي اغراضك .
فزت رتيل " وجع في بطنه " وقفت وهي تقول : لسه بدري الساعه الحين 5 الفجر .
عبدالله : انا اخاف اروح للسعوديه وانتي هنا ما ادري كيف اقابل اهلي .
رتيل : ما اعتقد انك تسويها وانت عندك ذرة رجوله .
طلع عبدالله لجناحه ورتيل جلست وكملت فطورها ولا كأنه صار بينهم شي " غريبه البرود هذا اللي صار فيني "
رن جوالها وردت بباتسامه : هلا وغلا اشجان .
اشجان : ياهلا بك صباحك فل .
رتيل : صباح الورد .
اشجان : كيفك ان شاء الله مرتاحه مع عبدالله .
رتيل بكذب : ايه الحمدلله , انتي كيفك ؟
اشجان : تمام , والله لك وحشه المستشفى مايصلح بدونك انتي وزوجك .
رتيل : ياقلبي , ان شاء الله يومين ونرجع لدوامنا .
شهقت اشجان : بهالسرعه بس انتي عروس وبعدين ليش تقطعين شهر العسل عشان شغلك ولا كأنه زوجك هو مدير المستشفى .
رتيل بضحكه خافته : شوي شوي , اخوي وائل رجع من سوريا وبروح اسلم عليه .
اشجان فرحة لصديقتها : الحمدلله على سلامته .
رتيل : الله يسلمك يارب .

~ ~ ~

بيت ابراهيم العامر...
الساعه 10 الصباح بتوقيت الشرقيه...
ام وليد : خلاص موعدنا بعد شهر اذا عبدالله مو مرتاح مع رتيل يرتاح مع اشجان .
هاجر بابتسامه : لي الشرف اخطب بنتك لولدي يأم وليد بس احس بدري بعد شهر .
غاده : لا خالتي والله حرام تكسرين قلب رتيل وانتي تزوجين عبدالله بدون سبب .
ام وليد : غاده خليك واقعيه يعني عاجبتك حياة عبدالله بالشكل هذا ؟
غاده : لا اكيد ماراح تعجبني , بس مو وقت كلامكم هذا مابقى شي على وصولهم خلو الجو حلو قبل لا يجون .
وقفت ام وليد : عن اذنكم انا بروح لبيتي , ومتى مابتملكون لأشجان وعبدالله خبرونا قبل اسبوعين عشان يمدينا نسوي ملكه سنعه تعوض ملكة عبدالله على بنت الفقر .
هاجر وهي توقف : اول شي بقول لابراهيم ويمكن بعد عبدالله مايوافق .
ام وليد : وليش تاخذين راي عبدالله اكيد توه متزوج ماراح يوافق بسهوله .
هاجر بإعتراض : لا لا انا ما احب اجبر عيالي على شي هم مايبونه .
ام وليد : يله مع السلامه تأخرت على بيتي .
هاجر بابتسامه : الله معاك حبيبتي سلمي لي على اشجان .
طلعت ام وليد بعد ماسلمت على هاجر وغاده : وش هالقسوه يا خالتي كيف تزوجين عبدالله ؟
هاجر بتعب : والله تعبت يا غاده انا اكلم عبدالله كل يوم وحالته سيئه وصوته متغير مره انا ما ادري وش اللي صار له .
غاده بعد تفكير : معقوله المشكله من رتيل ؟
هاجر : لا لا رتيل مالها دخل باللي يصير لعبدالله لأن حالتها مثل حالته .
غاده : انا متأكده يا خالتي انه اللي فيهم عين .
هاجر بخوف : لا تقولين ياغاده .
غاده : ياخالتي هي دكتوره وهو دكتور والناس ماتعطي خير .
هاجر : طيب كيف نتأكد من كلامك ؟
غاده : اخذي رتيل ووديها لشيخ يقرأ عـ....
قاطعتها هاجر : بس رتيل ماطلعت بالزفه قدام الحريم .
غاده : حتى لو ماطلعت فيه حريم دخلو وسلمو عليها .
هاجر : كلهم خالات عبدالله وعمته مشاعل واهلها وبس .
غاده : وخواتك كانو يبون عبدالله لبناتهم يمكن مسوين لهم شي .
هاجر وهي تبعد الافكار هذي عن ذهنها : لا تشكين بالناس والله حرام .
غاده : قلت لك ياخالتي خذي رتيل ووديها لشيخ وبكذا تتأكدين .
هاجر : والله شكلي بسوي اللي قلتي لي عليه او بشغل القران بجناحهم عشان بيتهم تسكنه الراحه والايمان نفورهم من بعض مو طبيعي , رتيل ما ادري عنها اي شي بس اللي متأكده ان عبدالله مايبيها ولا يواطنها .


~ ~ ~

شمال السعوديه...
في احد الفنادق المتواضعه .
فجر بفرحه : مو مصدقه اني دخلت السعوديه كان هذا من احلامي المستحيله .
وائل بفرحه لا تقل عن فرحتها : وانا والله فرحان فيك وبدخلتي السعوديه .
احمرت خدودها خجل : ياعيني ع اللي تستحي .
فجر بهمس : وائل خلاص .
وائل : فجر والله ماتوقعتك تستحين عايشه معاي 7 اشهر وتستحين مني ؟
فجر : بالسبعه اشهر اللي راحت كان وضعنا يختلف عن الحين .
وائل المته ذكراها يوم اكتشف انها بنت وقال يلطف الجو : والله مشتاق لراكان .
فجر : تكفى وائل لاتذكرني فيهم اكره المكان هذاك الشي اللي يحببني فيه اني عرفتك .
وائل بيحرجها : مو كأنه هذي اللي قبل شوي بتموت من الحيا .
ضحكت فجر بصوت قصير : مشكلتي ما اقدر امشي عليك تمثيلي لمده طويله .
وائل : آآآه مشيتي مسرحيه كامله 6 اشهر مو عجزانه لا تمثلين علي مره ثانيه .
فجر حست انه جرحها : وش تقصد ؟
وائل بابتسامه : لا تفهميني غلط ترا ما اقصد انك تكذبين علي .
ابتسمت فجر : تدري وش مشكلتي ؟
وائل وهو يطالعها : وش ؟
فجر : لأني ماتحمل زعلك علي - وبوجع كملت - يمكن لأني وحيده مالي بالدنيا غيرك بعد الله وصعب على البنت تعيش بدون اهل وهذا بحد ذاته يدمي قلبها يعني افرض تهاوشنا بعد شهرين او سنتين من اللي الجاء له انا ضعيفه مالي احد .
وائل مايحب يشوفها بالانكسار هذا : لا واللي خلقني ما اخليك بدون اهلك وعمامك راح توصلينهم ان شاء الله وبيحتوونك .
فجر : لا خلاص ياوائل انت غرقتني بجمايلك والله كثير علي وانا عشت طول عمري بدون اعمامي .
وائل : اذا انتي عادي عندك تعيشين بدون اهل انا ما ارضى عيالي تصير امهم ماعندها اهل راح يحسون بالنقص .
جرحها وائل بدون قصد : لا وائل الله يخليك ما ابي عمامي ولا ابي مشاكل وبعد وش بيقولون اذا عرفو اشلون عرفتني وكيف كنت عايشه .
وائل بهدوء : الكذبه اللي مشت على اهلي تمشي على عمامك انتي اخت صديقي وقبل لا يستشهد وصاني عليك .
فجر بضيقه : وتتوقع انهم بيصدقون وتمشي عليهم ؟
وائل : اكيد , واذا كان هم مايبونك انا شاريك وابيك بكل مافيك من عيوب , وحشاك العيب .
فجر : بس انت تقول ماترضى ام عيالك ماعندها اهل .
وائل : لا تفسرين كلامي اني ما ابيك انا ابيك تعرفين اهلك اكيد بتعيشين بنقص .
مسحت فجر دموعها : الله يخليك لي ياوائل ولا يحرمني منك .
وائل : وش رايك متى نروح للشرقيه ؟
فجر : اختك رتيل متى بترجع من لندن ؟
وائل وهو يطالع بساعته : الساعه 5 العصر وهم واصلين ان شاء الله .
فجر : خلاص نمشي الحين للشرقيه بس والله خايفه .


~ ~ ~

بيت مشاعل...
مشاعل وهي تبكي : تكفى يابو فارس طلع ناصر من القضيه هذي .
ابراهيم وهو يهديها : يأم ياسر ناصر مدمن ومروج مخدرات وقاتل هذا اللي مثله ضرر على البلد ولازم يقتل .
مشاعل : طيب انا مابيه بس ابي اعرف وين حط بنتي وهي معاه او لا .
انتفض ابراهيم : لا ان شاء الله بنتك ميته ولا هي عايشه عند ابوها .
مشاعل وهي تمسح دموعها : تكفى ياخوي طلبتك تحل مشكلة ناصر بس ياسر لا يعرف بشي انا ماتفرق معي لو قتلوه بس اهم شي ولدي .
ابراهيم : اللي تبينه يصير ومن عيوني بس انتي ارفقي بحالك ولا تبكين خلاص 23 سنه نستك حتى ملامح ناصر .
مشاعل : آآه السالفه هذي فتحت جروح قديمه انا ماتوقعت في يوم من الايام ان زوجي وولد عمي اللي ضحيت بكل شي عشانه يقتل اخوي ويسافر واحنا ماندري وش علته واكيد خاطف بنتي معاه طعنته لي ولنا كلنا مستحيل تروح اثارها .
ابراهيم : معقوله يامشاعل ما لاحظتي ولا مره ان ناصر يتعاطى .
هزت مشاعل راسها بلا : ولا مره هو يجي البيت صاحي مافيه شي بس سفراته كثيره خارج السعوديه وكلنا نعرف الشي هذا .
ابراهيم : ايه بس ماحد شك فيه .
مشاعل : كذا هم المجرمين يفكرون بالفشل قبل لايفكرون بالنجاح يحطون احتمالات الفشل اكثر من النجاح .
ابراهيم : طيب سافري انتي وياسر لما تنحل المشكله هذي ارجعو .
مشاعل : وتتوقع يبي لها شهر عشان تنحل ؟
ابراهيم بعد ما اخذ نفس : لا والله اتوقع سنوات وهي ما انحلت .
مشاعل : انا ابي اخطب رهف لياسر ونملك لهم بسرعه عشان نغير جو ياسر اللي مو عاجبني هالايام .
ابراهيم : ان شاء الله بكره العصر نروح انا وياسر ونخطب رهف من علي .
مشاعل بابتسامه : يارب بلغني واشوف ياسر عريس .
ابراهيم : امين يارب - ووقف - اليوم عبدالله بيجي هو وزوجته وانتي لازم تجين تستقبلينه وابي اشوفك الليله غير الحزن هذا لاحد يحس فيه .
مشاعل : والله انا مو محزني إلا ياسر .
ابراهيم : لا تشيلين هم ابوه خلاص ما عاد له مكان بيننا وبقلوبنا هو باعك وباع ولدك عشان سعادته وش ترجين منه الحين ؟
مشاعل بألم : بس مهما كان هذا ناصر .
ابراهيم بعصبيه : والتراب , ناصر باعك يا مشاعل ولا يبيك ليش انتي تبينه بنت العامر ماتنسكر لأحد وماعاش من يذلها .
مشاعل وهي تبتسم لأخوها بالم : بنت العامر مثل غيرها لا حياه عشتها مثل الناس ولا اخر عمري تهنيت فيه كله مشاكل .
ابراهيم : ام ياسر خبري فيك قويه وش اللي ضعفك الحين ؟
مشاعل : خلاص يا اخوي ماعدت اتحمل مثل اول قلبي كل ماله يضعف .
ابراهيم : انتي قويه وتبقين قويه , يله سلام .
وطلع من عندها وهي جلست على الكنبه تسترجع اجمل لحضاتها مع ناصر .

~ ~ ~

لندن...
طلعت رتيل وراء عبدالله وشالو الخدم شنطتها بالسياره وهي ركبت وراء جنب عبدالله وطلع السايق لمطار هيثرو .
وكان بوداعهم زياد وامه .
باست رتيل راس ام زياد : مع السلامه يابنتي وتوصلون بالسلامه ان شاء الله .
رتيل : الله يسلمك ياخالتي .
لمياء : عبدالله ياولدي انتبه لرتيل الايام اللي راحت وانت كل يوم عندنا اخاف اذا رحت للشرقيه ماتجلس معاها نهائيآ .
ابتسم عبدالله : وش هالكلام ياعمتي انا بس ابي اجي اجلس معاكم ورتيل كل وقتي لها .
زياد بعد ماحظن عبدالله : اشوفك على خير ان شاء الله .
عبدالله : ان شاء الله , مع السلامه .
ومشو عبدالله ورتيل وركبو بطيارتهم الخاصه وتوجه عبدالله للسرير اللي بأخر الطياره ورمى نفسه عليه ونام .
ورتيل جلست ع المقعد المكون من جلسه رسميه ثلاث مقاعد جنب بعض ومقابل لهم ثلاث مقاعد وبينهم طاوله متوسطة الحجم .
" ياربي تعدي هاليوم على خير ام عبدالله مو عاجبتني ابدآ ولا زوجة اخوه شهد هي الوحيده منهم اللي ارتحت لها , وعمته مشاعل ماشاء الله عليها دخلت قلبي اول ماشفتها شهد ماخذه من صفات عمتها كثير شكلها وطيبتها , غاده ما ارتحت لها واحس اني اكرهها , اعوذبالله من الشيطان الرجيم حكمت عليها وانا ولا مره جلست معاه او كلمته ما ادري لو صارت لي احسن من امي وعمتي اللي جالي اسبوع من زواجي بس اتصلو علي اول يومين وخلاص وانتهت مكالماتهم لي , وابوي يقولي مو لازم تجين البيت - نزلت دمعه حاره من عينها - مافيه اهل كذا كانو امي وابوي شايليني من فوق الارض بطيبهم وحبهم وحنانهم وعطفهم لي والحين مايبوني , آآه ياوائل مو مصبر قلبي على الحياه غيرك الله لايحرمني منك يا اخوي "
شافت الساعه مرت ساعتين وهي تفكر بحياتها ماحست بالوقت قامت ودخلت دورات المياه وعدلت كحلها اللي خرب يوم بكت .
وكحلت عيونها وحطت روج ناعم لونه وردي فاتح ورجعت جلست مكانها وشافت عبدالله يشرب موكا : سلام عليكم .
طالعها عبدالله وبعدين نزل راسه يكمل لعبته ع الاوراق اللي قدامه ولا رد عليها السلام .
جلست هي بمكانها " اللي اعرفه ان رد السلام واجب , بقلعته "
ورفعت راسها وهو يقول : الحين احنا بنروح لأهلي وبكره ان شاء الله مسوين لنا حفله وبعد بكره عندي رحله مع الشباب لجده واذا رجعت ان شاء الله تروحين لأهلك , او مو لازم تروحين مو ضروري .
رتيل وهي تحاول تمسك نفسها : كيف مو ضروري وهم اهلي ؟
عبدالله ببرود : والله لو ابوك يبيك كان ماجبرك علي عشان فلوس .
رتيل بعصبيه : مو ابوي اللي يبيعني عشان فلوس واتوقع انه زوجني مارماني بالشارع .
عبدالله : يمكن لو رماك بالشارع يحسنون عليك الناس بس هو زوجك لعبدالله العامر اللي ماراح يرحمك .
انقهرت منه رتيل : وانا مو راجيه رحمتك , ربي بعباده ارحم واحن من الام على طفلها وش لي برحمتك وربي مغنيني عنك .
عبدالله وهو يرفع حاجبه : رتيل كفي الشر وانقلعي عن وجهي انا مو طايق وجهك .
رتيل بهدوء : والله هذا مكاني وانا اول ماجيت فيه .
عبدالله : رتيل قومي من هنا قبل يصير شي ماترضينه .
رتيل بعناد : ماراح اقوم انا اول ماجيت هنا .
عبدالله بعصبيه : بزران احنا عشان تقولين انتي اول ماجيتي ؟
رتيل وهي تحط رجل على رجل وتسند ظهرها على المقعد : هذا مكاني ماراح اقوم منه انت دور لك مكان غيره الطياره فاضيه مافيه إلا انا وانت .
عبدالله وهو يوقف : انا مو متحمل اشوف وجهك عشان كذا قمت مو عشانك .
رتيل : ولا انا متحملتك .


~ ~ ~

بيت فواز الحمد...
نوال بعصبيه : وش هالكلام يافواز اشلون ما اشوف بنتي .
العنود : نوال ياقلبي اهدي فواز يقصد انك ماتروحين لها .
نوال : مو على كيفه وانا راح اوصل بيت بنتي واروح لها .
فواز : والله يانوال اذا عتبتي بيت العامر لأطلقك .
نوال وهي توقف : يعني اشلون بتحرمني من بنتي ؟
فواز : مو حارمك منها , هي اللي تجي هنا مو احنا اللي نروح لها .
نوال باستغراب : طيب ليش ؟
فواز : يعني لو رحتي لبيت العامر ماراح تغلطين عليهم وتسببين مشاكل مالها اول ولا تالي .
نوال : لا مستحيل انا عقلي كامل ولله الحمد .
فواز وهو يطالع العنود : تكفين يالعنود اقنعيها .
العنود وهي تجلس جنب نوال : لا خلاص انا مقتنعه ووائل جاي الحين لا تخلون الجو مكهرب بينا .
دخلت سراب وبفرحه : مامااا وائل وصل .
فزت العنود ووقفت وبفرحه : وائل ؟
دخل وائل وهو يشوف الفرحه بعيون امه وخاله وحتى زوجة خاله رمى نفسه بحضن امه : تو مانور البيت يانور عيني .
وائل بعد ماباس يدينها : منور بوجودك يالغاليه .
وسلم على خاله وصافح نوال وباس راسها : الحمدلله على سلامتك .
وائل : الله يسلمك يا خالتي .
العنود : وش اخبارك ياولدي ؟
وائل : الحمدلله بخير دامني بينكم .
العنود : وين زوجتك .
وائل : يوو نسيتها عند سراب بالحوش .
وطلع لها : فجر حبيبتي تعالي سلمي على امي ومرة خالي يسألون عنك .
فجر بخوف وتوتر : خايفه خايفه يا وائل .
وائل وهي يمسك يدها : يلا حبيبتي شيلي هالخوف وسمي بالله وادخلي .
ودخلت مع وائل وشافت امه ونوال وسملت على ام وائل وهي خايفه وسلمت على نوال .
وهي تسمع ترحيبهم فيها واستقبالهم الحلو لها .
العنود : ياهلا والله بزوجة الغالي والله تو مانور البيت فيكم .
فجر بحيا : منور بوجودكم .
وائل : انا بروح لخالي فواز جالس بالديوانيه بروحه .


~ ~ ~

مطار الدمام...
كان عبدالله يمشي متوجه لأخوه فارس ومتجاهل رتيل اللي تمشي وراه سلم على فارس اللي استقبله بحفاوه .
فارس : ياهلا بكم .
عبدالله بابتسامه : هلا بك اكثر .
فارس : الحمدلله على سلامتكم .
عبدالله : الله يسلمك يارب .
كانت رتيل تمشي وراهم وتسمع كلامهم .
فارس : عبود ماكأنك استعجلت مالك إلا اسبوع وثلاث ايام بلندن .
عبدالله : لا تذكرني الله يخليك الايام اللي راحت نكد وهم وملل لو زياد مو هناك كان ماجلست يوم واحد .
فارس بصدمه : افا وش ذا الكلام ؟
عبدالله : والله من جد .
فارس : والله انك مو صاحي رتيل لا تسمعك تقول كذا حرام عليك .
عبدالله : انا صارحتها من البدايه وهي اللي راميه نفسها علي .
فارس بعصبيه : عيب هالكلام هذي وهي زوجتك , دامك ماتبيها ليش تتزوجها وتعذبها معاك ؟
عبدالله : والله كنت احبها بس من ليلة زواجنا وانا اكرهها .
فارس بتحذير : الرسول صلى الله عليه وسلم اوصانا رفقاً بالقوارير , ارفق بزوجتك والله حرام عليك .
شدت رتيل على قبضة يدها وبقهر " مو لازم يقول لكل الناس انه حياتنا متأزمه انا مابي احد ينظر لي نظرة شفقه " .
ركبو بالسياره وطلعو لبيت ابو عبدالله .
دخلو بالصاله والكل يرحب فيهم .
سلمو على عبدالله وبعدها على رتيل .
سلمت على هاجر اللي حضنتها : ياهلا وغلا بزوجة ولدي .
رتيل ارتاحت لأم عبدالله وباست راسها : هلا بك اكثر .
وبعدها سلمت على مشاعل وشهد ورهف وغاده .
عبدالله : وين ابوي بسلم عليه .
انقهرت رتيل من اسلوبه " يتكلم عن نفسه ولا كأني موجوده "
هاجر : ابوك بمجلس الرجال عنده خوالك وعمك علي بتصل عليه يجي ويسلم عليك وعلى زوجتك .
عبدالله : لا ليش يجي انا بروح اسلم عليه .
هاجر : ورتيل ؟
عبدالله : مو لازم تسلم على ابوي وهذا اول مره بتسلم عليه .
وقفت هاجر وراحت لعبدالله وبهمس : وش هالاسلوب والكلام هذا عن زوجتك ؟
عبدالله بنفس درجة صوت امه : يعني وش تبيني اسوي لها ؟ من جد ماله داعي تسلم على ابوي .
طالعت هاجر برتيل اللي واقفه ومنزله راسها : رتيل تعالي سلمي على عمك .
مشت رتيل مع هاجر وطلعو من مجلس الحريم ووراهم عبدالله واتصلت هاجر على ابراهيم وبلغته يجي يسلم على رتيل .
دخل عبدالله مجلس الرجال وهاجر بقت واقفه جنب رتيل : خالتي .
هاجر بحنان : عيون خالتك .
رتيل بغصه : طلبتك خالتي ابي غرفه خاصه فيني ما ابي عند عبدالله .

-
هاجر بصدمه : ليش ؟ هو زوجك .
رتيل : عارفه بس انا ما ابي اجلس معاه انتي لو تشوفين حالته كيف تنقلب اذا جلست عنده .
هاجر بحزن : الله يصلحه كان يحبك بجنون مادري وش اللي غيره .
دخل ابراهيم وهو يهلي ويرحب برتيل سلمت عليه وهي مستحيه منه : ياهلا والله ببنتي تو مانورت الدمام .
رتيل : منوره بوجودكم الله يطول عمرك .
رجع ابراهيم لمجلس الرجال بعد ما اخذ اخبار رتيل .
هاجر وهي تطالع رتيل : حبيبتي فيه 3 غرف هنا فاضيه اختاري الغرفه اللي تبين , ولا اقولك عبود ابيه يرجع لغرفته وانتي خليك بجناحك لأن وجود فارس راح يضايقك كثير .
رتيل : بس اخاف عبدالله مايوافق .
هاجر : مو على كيفه والزم ماعلي راحتك انتي امانه عند ولدي , انا بقوله وانتي ارقدي وامني ماراح يجي جناحك .
باست رتيل راس هاجر : الله لايحرمني منك ياخالتي .
هاجر بابتسامه : ولا منك ياقلبي .
دخلت رتيل بجناحها وحست براحه وهي تقفل الباب ودخلت بغرفتها ورمت نفسها ع السرير وهي تحس بتعب وارهاق .
بالصاله...
عبدالله وهو يطالع امه : يكثر خيرها جات منها .
هاجر بعصبيه : عبدالله وش هالكلام , رتيل غلطت عليك بشي ؟
عبدالله : ماجابته امه اللي يغلط علي .
هاجر : طيب وش فيك على البنت ؟
عبدالله : ما اطيقها اكره حتى اسمها .
هاجر : الله يهديك قلت لك لاتتزوجها دور لك وحده تناسبك بس انت ماسمعت كلامي .
عبدالله بلا مباله : اذا فشلت بأول تجربه انجح بالثانيه لا تشيلين هم يمه .
هاجر : انت ترضى على شهد يسوي فيها كذا زوجها ؟
عبدالله : والله لو يغلط على اختي لأفنيه من الوجود ماعاش من يذل اختي .
هاجر : كما تدين تدان حسن معاملتك لزوجتك .
عبدالله : شهد مو مثل رتيل عشان يصير لها اللي يصير لرتيل .
هاجر : الدنيا دوراه والدنيا دين .
عبدالله : طيب يمه انا تعبان بروح ارتاح الله يخليك انهو السالفه هذي ولا عاد تفتحونها قدامي .
هاجر : الله يهديك ياولدي ويصلحك .
طلع عبدالله مع الدرج وراح لغرفته .


~ ~ ~

بمجلس الحريم...
رهف بقهر : تعامل عبدالله مع رتيل ماله داعي .
شهد : ياقلبي عليها شكله دايم يجرحها .
رهف : عبدالله ماكان قاسي كذا هو احن انسان شفته بس ما ادري وش اللي غيره على زوجته .
غاده : انا قايله لكم من زمان اللي فيهم ياعين او حسد ولا فيه عرسان حالتهم كذا .
مشاعل : خلاص يابنات صلو على النبي وهم متفاهمين .
شهد بحزن : اي تفاهم ياعمتي وهي الحزن واضح عليها وشكلها مهمومه .
رهف : الله يعينها .
دخلت هاجر : سلام عليكم .
الكل : عليكم السلام .
هاجر : رهف حبيبتي فارس يبيك بالصاله .
طلعت رهف وهي تبتسم لأخوها ( اخوها بالرضاعه ): هلا فروس .
فارس : ياهلا وغلا , مممم رهف تقدم لك ياسر ولد عمتي موافقه عليه او لا ؟
طالعته بصدمه : ياسر ؟
فارس : ايه شفيك ؟
رهف بصراخ : اشلون بتزوجوني لولد ناصر اللي قتل عمي , يعني عيالي جدهم سمعته بالارض .
فارس بتحذير وهمس : اسكتي ياسر قريب من هنا لا يسمعك .
رهف بصوت عالي : خله يسمع عشان يعرف انه مو من مستواي .
فارس بعصبيه : رهف وش ذا الكلام ؟
طلعت هاجر : وش فيك يارهف وش ذا الكلام اللي قلتيه ؟
رمت رهف نفسها بحضن هاجر : يمه بيزوجوني لياسر .
فارس : رهف انا شاورتك ماقلت غصب تتزوجينه وماله داعي كلامك هذا افرضي لو ياسر سمعك .
رهف : وش بيسوي مثلا ؟
فارس : يعني خلاص اروح اقولهم انك رفضتي ؟
رهف : ايه .
دخل فارس بمجلس الرجال وشاف ياسر جالس جنب عمه علي : طلبتك ياخالي بروح اجيب الشيخ ونملك الحين .
علي بابتسامه : والله ما ارد لك طلب ياولدي وعلى بركة الله .
فارس : بس رهف مو موافقه .
ياسر " اذا ماربيتها ما اكون ياسر, ولا هذي تتكلم علي كذا والله حظك شين يارهف وسمعت كل كلامك عني بس دواك عندي " : خلنا نرجع لعاداتنا والبنت مالها راي بعد كلمة ابوها .
انصدم فارس من تفكير ياسر : طيب ليش كل هذا , وانت ياعمي ترضى رهف تتزوج غصب عنها ؟
علي : والله ياسر طلبني وانا ما ارده وخلاص جيبو المملك ويملك لهم الليله .
ابتسم ياسر ابتسامة نصر " اذا ماخليتك تدفعين ثمن كلامك هذا غالي يابنت خالي ما اكون ياسر " : والزواج ان شاء الله نبيه بعد رمضان يعني بالعيد الثالث .
فارس بإعتراض : لا اسمح لي ياولد عمتي اكيد رهف مو مستعده .
ياسر بهدوء : فارس هي معاها اكثر من شهرين تتجهز فيهم .
ابراهيم : خلاص يافارس ياسر رجال ومايثني كلمته .
دخل المأذون اللي اتصل عليه ياسر قبل نص ساعه .
وبعد ماخلصو الاجراءات : لازم اسمع الموافقه من البنت .
علي : هي موافقه ياشيخ .
اعطى الشيخ فارس الدفتر : خلها توقع هنا وتأكدو لو انكم جابرينها ع الزواج راح يصير كله مشاكل , وانا اول مره املك لأحد بدون تحاليل .
ابراهيم بابتسامه : بكره ان شاء الله يحللون .
دخل فارس بالصاله ونادى رهف : وقعي هنا .
رهف بصدمه : وش هذا ؟
فارس : رهف الله يخليك وقعي هنا وخلصينا .
رهف بتحدي بعد ماوقعت : جبرتوني على الزواج منه والله لأسود وجيهكم .
فارس : رهف والله مو بيدي يوم دخلت وهو متفق مع ابوك وخالصين .
رهف وهي تبكي : حرام عليكم ولا مره عصيت لكم امر ليش تسوون فيني كذا ؟
فارس وهو يضمها لصدره : خلاص ياقلبي ان شاء الله خيره لك .
حررت رهف نفسها من حضنه ورجعت لمجلس الحريم دخلت وهي تبكي بقوه وقفت هاجر : رهف يمه وش فيك ؟
رهف : يمه ملكو لي على ياسر .
وقفت مشاعل وبصدمه : ملكتو ؟
رهف وهي تطالع عمتها : ايه ياعمتي جبروني على ولدك .
هاجر وهي تلم رهف : بس ياقلبي لا تبكين واذا كان ماتبينه يفسخ الخطوبه لاتعذبين حالك يابنتي .
شهد وهي توقف : يمه رهف تحب ياسر واكيد هي راح ترضى فيه مع مرور الوقت .
مشاعل : وياسر والله يحبها وقايل لي اخطبها له من زمان .


~ ~ ~

غرفة وائل وفجر...
بعد مارجع من صلاة العشاء.
جلس وائل على السرير جنب فجر : حبيبتي تجهزي بعد اسبوعين ان شاء الله زواجنا .
شهقت فجر : لا ليش زواج ؟
وائل بحب : ياقلبي لاتحرميني من اجمل لحظه ابي اشوفك عروس ولا اي عروس .
فجر : بس انا مالي اهل شيقولون عني الناس ؟
وائل : رضا الناس غايه لاتدرك وش لك بكلام الناس اهم شي راحتنا .
فجر : طيب انا ما ابي زواج يكفيني راحتي معاك .
وائل : لا ياقلبي لازم نفرح وش ينقصك عن غيرك عشان ترفضين الفرح .
فجر بحزن والم : ناقصني عزوتي وسندي ناقصني ابوي واخواني وعمامي .
وائل : فجر حبيبتي قلت لك قبل بنروح لعمامك ولازم تتعرفين عليهم .
فجر وهي تبكي : لا تكفى يا وائل ما ابي اذل نفسي لهم هم مايبوني وانا بعد ما ابيهم .
مسح وائل دموعها وبحنان : خلاص ياقلبي ماراح تعرفينهم بس لاتبكين .
فجر وهي توقف : عن اذنك باخذ لي شور .
وائل بحب : اذنك معاك ياقلبي .
وطلع للصاله وشاف امه وزوجة خاله جالسين يسولفون : مساء الخير .
الكل : مساء النور .
جلس وائل جنب امه : متى تجي رتيل وحشتني .
سالت دمعة نوال ومسحتها بسرعه .
طالعها وائل : خالتي رتيل فيها شي ؟
العنود : لا ياقلبي مافيها شي بس نوال اشتاقت لها اسبوعين وهي ماشافت بنتها .
وائل : آآه والله وحشتني كثير بيجي لي سنه ماشفتها , هي متى رجعت من لندن ؟
نوال : اليوم العصر .
وائل : اذا ماجات بكره ان شاء الله بروح لها .

~ ~ ~

بيت مشاعل...
نزلت مشاعل عبايتها وهي تبتسم لولدها : كنت بسوي لك احلى ملكه .
ابتسم ياسر وبعد ماباس يدينها : يكفيني يا امي اشوفك فرحانه .
مشاعل بتردد : تتوقع رهف تحبك ؟
ياسر : لو ماتحبني انا احبها وبتتعود علي ان شاء الله ومع مرور الوقت اكيد بتحبني .
مشاعل : الله يوفقكم , بس بدري زواجك بعد شهرين .
ياسر : يمه انتي ماتبين راحتي ؟
مشاعل : إلا اكيد ابيها .
ياسر : خلاص وراحتي كذا .
مشاعل : ياسر حبيبي انت متأكد انك تبي رهف ؟
ياسر بإستغراب : يمه وش هالسؤال ؟
مشاعل : احس انك تعاندها الملكه نفس يوم الخطوبه والزواج بعدهم بشهرين .
ياسر " يالبى امي تحس فيني وتعرف تفكيري " : هي راضيه بكذا ومابعد الموافقه إلا الملكه ومابعد الملكه إلا الزواج .
مشاعل : الله يوفقك ياولدي ويجعلني اشوف عيالكم .
ياسر : امين يارب .

~ ~ ~

مرت الايام سريعه...
والكل يستقبل الشهر الفضيل .
رتيل وعبدالله..ماتغير ولا شي وحياتهم من الاسواء للاسواء.
رهف وياسر..العناد والانتقام مازال ببالهم.
شهد وفيصل..حياه سعيده مليئه بالحب.
فجر ووائل..زفافهم بأيام العيد متفاهمين وحياتهم حلوه.
غاده وفارس..استقرار تام وتفاهم.

~ ~ ~

جناح رتيل...
خذت جوالها اللي يرن : هلا يمه .
نوال : هلا بنظر عيوني , مبروك عليك الشهر .
رتيل : الله يبارك بعمرك يايمه , شخباركم ؟
نوال : الحمدلله كلنا بخير , وينك يابنتي من تزوجتي جيتينا مره وحده بس .
رتيل : يمه عبدالله مشغول الحين .
نوال بغضب : شهرين مرو على زواجكم وهذا عذرك طيب لو عبدالله مشغول ال عامر البيت الواحد فيه 10 سواقين خذي لك سواق وتعالي سلمي على امك والله مشتاقه لك .
رتيل : ان شاء الله بجيكم بعد بكره .
نوال : ايه لأن الفطور عندنا ولازم تجين .
رتيل وهي تسمع طق الباب : يمه بعدين اكلمك .
نوال : الله يحفظك .
ونزلت جوالها ع الطاوله ووقفت وفتحت الباب وتفاجأت عبدالله جايها لجناحها لهم شهر ونص من دخلو بيت اهل عبدالله ولا مره جاء عندها .
وبصدمه : عبدالله ؟
عبدالله : ايه عبدالله , وينك انتي وليش ماتجين للمستشفى اجازتك انتهت .
رتيل : اجازتي انتهت امس وبكره ان شاء الله بداوم .
عبدالله بعصبيه : ليش اليوم ماداومتي ؟
رتيل : عبدالله الله يجزاك خير بكره رمضان ماله داعي المشاكل .
عبدالله وهو يشد شعرها : ماتفرق معي رمضان او غيره .
دفها بقوه وطاحت ع الكنبه ووقفت وهي تحاول ان دموعها ماتنزل : آطلع برا مالك حق تدخل المكان هذا .
عبدالله بعصبيه : اظن هذا بيت ابوي مو بيتك .
رتيل تكره اسلوبه وتكره عصبيته .
طالعته وهي تحاول تتماسك وبصوت يرجف : عبدالله بليز اطلع برا .
رحم عبدالله حالها .. بس ماقدر يسيطر على نفسه وعلى العصبيه اللي مايدري وش مصدرها : رتييل يمين بالله اذا ماداومتي بكره لأفصلك .
رتيل وهي تعطيه ظهرها : اوكي بداوم بس اطلع برا .
سمعت الباب يتسكر بقوه وخذت راحتها بالبكاء .

~ ~ ~

بيت فواز الحمد...
اول يوم من رمضان الساعه اربعه العصر .
سراب وهي تحط يدها على موضع الم الكلى : آآآه ماما .
وقفت العنود بخوف : سراب ماما وش فيك ؟
سراب وهي تبكي : ماما كليتي تألمني .
العنود وهي تضم بنتها : حبيبتي سراب خلاص اعطيك العلاج وتصيرين احسن ان شاء الله .
وقف وائل : يله يمه بوديها للمستشفى .
العنود : لا يايمه ماراح يتغير بحالها شي , والحين العصر وبسوي الفطور مع نوال .
وائل : لا الله يرضى عليك لازم تروح للمستشفى .
العنود : خلاص انا بروح اجيب عبايتي .
طلع وائل لغرفته هو وفجر ودخل : وين شماغي ؟
فجر بخوف : وائل فيكم شي ؟
وائل بإستعجال : ايه بودي سراب للمستشفى .
اعطته فجر شماغه ولبسه على عجله ونسف شماغه على عقاله ونزل بسرعه وشال سراب اللي تتألم .
وطلعت معاه امه وركبو بالسياره وطلعو لمستشفى العامر .
ونوال تسوي الفطور بمساعدة فجر اللي تتعلم الطبخ .
فجر : خالتي وش فيها سراب ؟
نوال : عندها فشل كلوي .
شهقت فجر : من متى ؟
نوال بحزن على حال سراب الصغيره اللي عانت من المرض الامرين : الله يشفيها من يوم كان عمرها 4 سنوات .
فجر بأسى : طيب ماعالجوها او تبرعو لها بكليه ؟
نوال : لا .
فجر : الله يشفيها .


~ ~ ~

مستشفى العامر...
رتيل وهي تركب المغذي لسراب : عمتي التقارير تثبت ان مرضها مشتد ليش تتهاونون بمواعيدها الحين مضطرين يسوون لها غسل كلى .
وائل وهو يوقف : الله يهديكم والله بالمره متهاونين بالمواعيد .
العنود : وش اسوي لو جيت للمواعيد الدواء هو نفسه اللي يعطونا كل مره .
وائل : ولو يمه المفروض ماتأجلون مواعيدها كذا .
العنود : خلاص مو وقت عتاب قدر الله وماشاء فعل .
دخل الدكتور سامر : لو سمحتو اطلعو برا بنخلص اجراءات مهمه .
طلعو وائل وامه .
ورتيل واقفه عند سراب اللي منومه ع السرير .
الدكتور سامر : كيف حالة المريضه الحين ؟
رتيل : الحمدلله حالتها مستقره بس وحده من الكلى ضروري نسوي لها غسيل .
سامر : يعني الليله تبات هنا ؟
رتيل : ما ادري حسب التقراير اللي عندي بكره الظهر غسيل الكلى .
سامر : لا حول ولا قوة إلا بالله .
انفتح الباب ودخل عبدالله وتوجه لرتيل وبعصبيه : وش مدخلك هنا ؟


~ ~ ~

ابها...
بيت ام فيصل .
قمر ( اخت فيصل ) وقفت قدام شهد اللي جالسه ع الكنبه : شهد قومي رتبي الصحون بنفطر دحين .
شهد ببرود : انا مو خدامتك .
قمر : بس انتي مرة إخي وتشتغلي معاي غصب عنش .
شهد بنفس برودها : قمر مو كل يوم مشاكل انا ماراح اشتغل عندك الخدامه تساعدك .
قمر : يابنت عمتي اقصري الشر وتعالي رتبي الصحون ماطلبت منش شي صعب .
شهد : وانتي ليش ماترتبينهم , او ميعاد ؟
قمر : هههههه انا واُختي عمرنا مادخلنا المطبخ لأجل نشتغل وامي ماترضى نشتغل .
شهد بسخريه : وتبيني اشتغل لك ؟
قمر : ايوه اشتغلي لنا , ولا ليش جايه من بيتش ؟
شهد : جايه اسلم على امك تتصل على امي وتقول بنتك ماتدخل بيتي وش هالتخلف .
دخلت ام فيصل : اش الهرج ذا ياشهد , انا متخلفه مرة ولدي تقولي متخلفه .
شهد : ياخالتي اجيك هنا كل يوم وتتصلين على امي وتقولين بنتكم قاطعه فينا ولا تزورنا .
ام فيصل : ماقلت شي غلط انتي ماتدخلي بيتي اذا كان اخواتي مو فيه او بناتي بالجامعه .
شهد : لأنه مايجي من وراهم إلا المشاكل والزم ماعلي انتي وخالي الحمدلله ماقطعت فيكم .
قمر : خليها يا امي هي تحب تزعلش .
شهد : الله يهديك ياقمر .
ام فيصل : خلاص يابنات اجلسو افطرو .
بعد ما افطرو بدقيقتين .
دخل فيصل : سلام عليكم .
الكل : عليكم السلام .
قمر وهي توقف قدام اخوها : فيصل شوف حرمتك تتلفظ على امي وتقول امي متخلفه ومدت يدها على امي .
شهقت شهد : انا قلت خالتي متخلفه , ومديت يدي عليها ؟
ام فيصل وهي تمثل البكاء : الله حسيبش ياشهد , ماكُنت ابغى ولدي يعرف بس اخته متهوره .


~ ~ ~

طاحت الاوراق اللي كانت بيد رتيل : هاا , هذي بنت عمتي .
عبدالله وهو يقرب لها : وش جالسه تسوين مع سامر ؟
رتيل بهمس : عبدالله لا تفضحنا انا ماسويت شي .
عبدالله بسخريه : كل هذا وماسويتي شي , لا صدق بريئه - وصرخ - انقلعي من هنا .
رتيل " الله يستر لا يكون عمتي او وائل عرفو بشي "
وطلعت بسرعه لمكتبها دخلت وقفلت الباب ورمت نفسها على الكرسي وجلست تبكي " يتهمني ويشك فيني ؟ آآه ياعبدالله "
طق الباب ووقفت بسرعه ومسحت دموعها وفتحت الباب : هلا اشجان .
اشجان بابتسامه : ياهلا بعروستنا , كل عام وانتي بخير ياقلبي .
رتيل بادلتها الابتسامه : وانتي بخير ياروحي .
اشجان : حياتي والله مشتاقه لك والمستشفى بدونك مايسوى .
رتيل : الله لايحرمني منك .
اشجان وهي تجلس : رتيل متى تطلعين من هنا ؟
رتيل : الساعه 9 .
اشجان بصدمه : ليش الساعه 9 قولي لعبدالله تطلعين بدري .
رتيل : لا عبدالله مايحب يظلم حالي حال غيري حتى هو دوامه معاي من 9 الصباح الى 9 بالليل .
اشجان : ايه هو متعود بس انتي اللي الله يعينك .
رتيل : ان شاء الله بتعود , الله يكتب لنا الاجر .
اشجان : امين , كيف حياتك مع عبدالله ؟
رتيل بتردد " اقولها او لا ؟ " : الحمدلله زينه .
اشجان : والله احس زوجك رومنسي مره وشكله يحبك كثير .
رتيل " بلاك ماتدرين عن الجحيم اللي هو معيشني فيه " : وانا احبه اكثر من حبه لي .
دخلت العامله الفلبينيه ونزلت علبتين مويه : مستر عبدالله يقول هذا فطور حق رتيل واشجان .
ونزلت الاكل الباقي .
وسمعو الاذان وافطرو ورتيل منهكه وتعبانه من الشغل : رتول شكلك تعبانه ؟
رتيل هزت راسها بلا : مافيني شي , بس بنت عمتي بكره الظهر بتسوي غسيل كلى .
اشجان : ياحياتي سراب لسه مريضه ؟
رتيل بحزن : ايه ، الله يشفيها .
اشجان : امين , عن اذنك حبيبتي خلص داومي .
ابتسمت رتيل : يابختك ماشاء الله .
اشجان : عاد انتي عندك زوجك روحي قولي له بتطلعين واكيد بيطلعك ترا محد يداوم كذا الا انتي وهو .
رتيل : ايه عارفه بس انا ما ابي اطلع للبيت وعبدالله هنا .
اشجان : ياعيني ع الحب , عن اذنك .
وطلعت اشجان .
وراحت رتيل لمصلى المستشفى وصلت صلاة المغرب ورجعت لمكتبها .
وجاها مسج من عبدالله ( رتيل تعالي للمكتب ضروري )
خافت رتيل " الله يستر "
دخلت بمكتب عبدالله : سلام عليكم .
وقف عبدالله : اشلون تخلين المريضه وتجلسين تسولفين مع زميلتك ؟
رتيل : اي مريضه ؟
عبدالله : سراب , المشكله بنت عمتك .
رتيل بعصبيه : اظن انت جيت وطردتني من هناك .
عبدالله وهو يرمي عليها الملف : هذا ملف بنت عمتك والحين تروحين تشوفين حالتها وتعطينها العلاج اللازم وبكره بيسوون لها غسيل كلى وانتي المشرفه عليها .
رتيل : لا ارجوك عبدالله مو انا المشرفه على حالة سراب .
عبدالله : انقلعي من هنا وماراح اغير كلامي .
طلعت رتيل وتوجهت لغرفة سراب فتحت الباب وشافت عمتها جالسه ع الكرسي : عمتي انتي الى الان موجوده ؟
العنود بتعب : وشلون برتاح وبنتي هنا ؟
باست رتيل راسها : ياعمري ياعمتي ان شاء الله بنتك مافيها إلا العافيه .
العنود : الله يجبر بخاطرك يابنتي , سراب اشوفها تموت قدامي وتقولين مافيها إلا العافيه ؟
رتيل : ان شاء الله بتتحسن بعد غسيل الكلى .
العنود : الله يسمع منك .
راحت رتيل لسراب اللي تتألم بقوه : سراب حبيبتي اهدي .
سراب وهي تبكي : رتيل انا بموت .
اعطتها رتيل الحقنه المهدئه وهي تبكي : الله يشفيك ياسراب .
العنود : افاا رتيل تبكين ؟
رتيل بصوت باكي : عمتي انتي سمعتيها ؟
العنود : المفروض انتي اقوى مني بالموقف هذا , اذا ربي خذاها هذا الدرب كلنا بنسلكه وان شاء الله بترتاح من الالم اللي هي ماتتحمله واذا عاشت احتمال تعاني طول عمرها .
العنود بتغير الموضوع بعد سكوت دام دقايق : رتول وينك ماتمرين علينا ولا تسلمين ؟
رتيل : مشغوله الايام هذي من الساعه 9 الصباح الى 9 بالليل وانا بالمستشفى .
العنود : ليش كل هالتعب انتي الحين مو بحاجة الشغل .
رتيل : صح انا مو محتاجه الشغل بس ابوي محتاجه .
العنود : وتتعبين لأجل ابوك ؟
رتيل باستغراب : وش هالسؤال ياعمتي ؟ اكيد بتعب لأبوي هو تعب لي كثير ولازم ارد له ربع جزاه .
دخل عبدالله بعد ماطق الباب ولا انتبه لوجود العنود : رتيل انقلعي للبيت.
شهقت العنود

•° البارت الثاني عشر °•

مدخل البارت :


( إِنَ هَذَا اْلْقُرْءَانَ يَهْدِى لِلَّتِى هِيَ أَقْوَمُ وَيُبَشّرُ اْلْمُؤْمْنْينَ اْلَّذِينَ يَعُمَلُونَ اْلصَّالِحَاتِ أَنَّ لَهُمْ أَجْراً كَبِيراً ) سورة الأسراء ايه (8)
-
-
-
-
-
دخل عبدالله بعد ماطق الباب ولا انتبه لوجود العنود : رتيل انقلعي للبيت .
شهقت العنود وطالعت برتيل اللي تلملم شتاتها وبصوت مهزوز : عبدالله شفيك ؟
عبدالله طالع بالعنود وطالع برتيل : الزفت سامر ماعاد خلا عندي اخلاق اسف يارتيل , اطلعي للبيت انتهى دوامك .
رتيل " اول مره تسوي فيني خير " : اوكي .
وطلع عبدالله وهو يحس بضيقه وكتمه .
العنود : رتيل فيه شي بينك انتي وزوجك ؟
ابتسمت رتيل : لا .
العنود براحه : والله وقف قلبي اول مادخل .
رتيل : مثل ماقال هو متهاوش مع واحد من الاطباء .
العنود : بتطلعين الحين لبيتك ؟
رتيل : ايه بطلع , عمتي وش رايك نطلع انا وياك لبيت اهلي .
العنود : شورك وهداية الله , بس قلبي مايطاوعني اترك بنتي هنا لوحدها .
رتيل : خلاص مره ثانيه ان شاء الله الحين بروح للبيت سلمي لي على فجر لبئ قلبها .
العنود بابتسامه : يوصل ان شاء الله .

~ ~ ~

طالع فيصل بشهد اللي واقفه ومصدومه من كلامهم : فيصل والله ماقلت كذا .
شد فيصل شعرها : كل شي ياشهد الا امي ما ارضى عليها .
واعطاها كف ومن قوة الكف اعطته ظهرها .
صرخت اخته ميعاد اللي توها داخله : فيصل اش هذا ؟
حطت شهد يدها على خدها : تمد يدك علي يافيصل ؟
فيصل : واكسر راسك , انتي بدالك الف زوجه ولا امي مالي غيرها .
شهد بقهر : حسبي الله عليكم , حسبي الله عليكم .
ولبست عبايتها وخذت بنتها وطلعت وركبت بسيارتها الخاصه : اطلع ع المطار .
وطلعت جوالها وحجزت لها اقرب رحله للدمام ومن حسن حظها لقت رحله بعد ساعه .
كانت تبكي طول الطريق " هنت عليك يافيصل ؟ تمد يدك علي بين اهلك , الله يوريك ياخالتي عجائب قدرته "
ببيت اهل فيصل...
ام فيصل تمثل الصدمه : اش عملت ؟
فيصل وهو يجلس : ماعاش من يمد يدك علي يا امي .
ميعاد بقهر : اكيد اتهمتوها مثل كل مره .
فيصل بدفاع عن امه : امي ماتكذب يا ميعاد .
ميعاد : فيصل وربي ان شهد مظلومه عمرها ماسوت شي لأمي .
فيصل : وانتي توقفين مع شهد ضد امك ؟
ميعاد : انا مع الحق .
فيصل وهو يوقف : والحق كله مع امي .
ميعاد : واذا اكتشفت ان زوجتك مظلومه ؟
فيصل : امي مو ظالمه .
وطلع من بيت اهله وتوجه لبيته اللي جنب بيت اهله فتح الباب وهو بقمة غضبه .
صرخ بالخدامه : وين شهد ؟
الخدامه : ماما شهد مافي موجود .
فيصل جن جنونه : وينها ؟
الخدامه بخوف : انا مايعرف .
طلع فيصل جواله واتصل بشهد جوالها مقفل .
اتصل بالسايق : الو .
فيصل : وين شهد ؟
السايق : ماما شهد روح دمام .
فيصل بإستغراب : رايحه معاك ؟
السايق : لا روح بطياره .
فيصل : اوكي .
وقفل المكالمه " طيب ياشهد تروحين من هنا للشرقيه وبدون محرم وحتى ما استأذنتي مني او قلتي لي "
طلع لجناحه هو وشهد وشاف اغراضها مثل ماهي ما اخذت ولا شي حتى لاب توبها موجود جلس ع السرير " آآه ماتوقعتك ياشهد تسوين كذا بأمي ام زوجك وزوجة خالك وتسوين لها كذا انخدعت فيك كثير وبمدحك لأمي اللي تغطين فيه سوء معاملتك لها "


~ ~ ~

بيت ابراهيم العامر...
الساعه 2 الفجر .
هاجر : تو مانور البيت .
شهد بابتسامه : منور بوجودكم , عن اذنك يمه بروح انوم لتين .
هاجر : الله يهديك اعطيها الخدامه وتعالي اجلسي معاي .
شهد : لا بروح عشان انزل عبايتي واذا نامت بنتي اجي .
هاجر : كيفك , زوجات اخوانك هنا ماتبين تسلمين عليهم .
شهد : يمه اذا نامت لتين اجي اسلم عليهم واجلس معاهم .
هاجر : طيب وين فيصل غريبه ماجاء يلسم علي ؟
شهد : فيصل ما جاء من ابها .
شهقت هاجر : جايه من ابها بدون محرم ؟
شهد : يمه للضروره احكام - وطلعت لغرفتها اللي ببيت اهلها .
فتحت الباب وحطت لتين ع السرير ونزلت نقابها وطرحتها وعبايتها وعلقتهم ع الشماعه .
ووقفت قدام التسريحه وشافت وجهها والكف اللي لازالت اثاره موجوده .
خذت من ملابسها القديمه ( لأنها ماجابت معاها ملابس ) وخذت لها شور ولبست البنطلون والبلوزه .
واستشورت شعرها .
وخذت الكريم اللي خذته من الصيدليه قبل لا تجي لبيت اهلها وحطت على مكان الكف " والله لأدفعك الثمن غالي يافيصل "
نزلت قصتها اللي توصل اسفل ذقنها وحطتها ع جنب عشان تخفي اثار الكف اللي بخدها .
ونزلت تحت وشافت رتيل وغاده جالسين يسولفون مع امها : سلام عليكم .
الكل : عليكم السلام .
سلمت عليهم : كل عام وانتم بخير .
رتيل وغاده : وانتي بخير .
غاده : اخيرآ جيتي اقولك من زمان تعالي بأول رمضان تقولين ماتقدرين الى بالعشر الاواخر .
شهد وهي تجلس : فيصل مشغول واضطريت اجي اليوم .
طالعت شهد برتيل : كيفك رتيل ؟
رتيل : تمام , انتي شخبارك ؟
شهد : الحمدلله عال العال .
غاده بابتسامه : لوكك هذا يخقق طالعه بنوته كيوت , حتى لبسك صاير لبس بنوته .
شهد بضحكه : ليش شايفتني عجوز ؟
غاده : ههههههههه لا بس بعد زواجك تغيرتي اول مره اشوفك باللوك هذا .
هاجر وهي توقف : عن اذنكم بنات الليله عندي حفله بالجمعيه بروح احضر لها مع ام وليد .
غاده : اذنك معاك .
هاجر : رتيل وغاده حضوركم بكره ضروري .
شهد بمزح : وانا مستغنيه عني ؟
هاجر : هههههههههه لا مو مستغنيه عنك بس ماعرفت انك بتجين اليوم , مافيه بنت ماتقول لأمها انها جايه .
شهد : هذا وانا مسويتها لكم سربرايز .
غاده : والله احلى سربرايز .
حست رتيل انها غريبه بينهم ووقفت : وانا بروح انام الساعه 9 عندي دوام .
شهد : اجلسي معانا وقولي لعبدالله انك تعبانه وماراح يجبرك تداومين لأنه قلبه رهيف .
رتيل بتبعد نفسها عن الاحراج اذا قالت لعبدالله اكيد بيرفض : لا بنت عمتي بالمستشفى ولازم اداوم بكره .
شهد باهتمام : سلامات وش فيها ؟
رتيل : عندها فشل كلى .
شهد : ياحياتي الله يشفيها .

~ ~ ~

بيت فواز الحمد...
وقف وائل وهو مصدوم من كلام فجر : وشلون تتبرعين لسراب ؟
فجر برجاء : تكفى وائل لاترفض ابي اتبرع لها بكليتي .
وائل : لا يافجر لاتطلبين المستحيل , اخاف اخسرك انتي واختي .
فجر : لا ان شاء الله ماراح تخسرني ولا تخسرها ابي اتبرع لها .
وائل وهو يجلس جنبها : امي قبل سنتين كانت بتتبرع لها بس عندها ضغط وماقدرت وانا واختي رتيل حلفت علينا امي مانتبرع لها .
فجر : تكفى وائل لاتردني انا يمكن الذنب اللي ارتكبته يوم تشبهت بالرجال ماينغفر ابي اتبرع لسراب تكفير لذنوبني .
وائل بتردد : مممم , اللي يريحك سويه , بس مين اللي بيقنع امي ؟
فجر : انا بروح اقولها الحين وان شاء الله بتوافق .
وائل : طيب تعالي بنتسحر معاهم وبعدين تكلمين امي .
فجر : سراب بيسوون لها غسل الكلى الساعه 11 الصباح وانا ما ابي تجي الساعه 12 إلا احنا مخلصين الاجراءات .
وائل : خلاص اللي تشوفينه .
وطلعو وائل وفجر يتسحرون مع نوال والعنود .
جلسو وقالت فجر لعمتها : عمتي .
العنود : هلا حبيبتي .
فجر : ابي اتبرع لسراب بكليتي .
العنود وهي تصب قهوه لنوال : لا يافجر انا رافضه فكرة التبرع لها نهائياً .
فجر بإستغراب : ليش ؟
العنود : افرضي لو فشلت العمليه .
فجر : ان شاء الله ماراح تفشل ان شاء الله .
العنود : لو فشلت العمليه راح نفقد شخصين .
فجر بتفاؤل : ولو نجحت ان شاء الله تنسى سراب كل الآلام وتعيش مثل اللي بعمرها .
نوال بأسى : والله حاولت فيها يافجر بس ماقدرت .
فجر بعد ماباست راس العنود : طلبتك ياعمتي لا ترديني .
وائل : تكفين يايمه خلي سراب تنتهي من الالآم والوجع .
العنود بعد تفكير ما استمر مده طويله : خلاص انا موافقه .


~ ~ ~


الساعه 9 الصباح طلعت رتيل للمستشفى دخلت مكتبها ونزلت عبايتها .
جلست ع الكرسي وبدأت ترتب الاوراق والملفات ودخلت النيرس المساعده لرتيل : صباح الخير دكتوره رتيل .
رتيل : صباح النور .
الهام بعد ماعلقت عبايتها ونزلت شنطتها ع مكتبها : دكتوره رتيل هذا جدول اليوم .
خذت رتيل الورقه وفتحت الكمبيوتر : اليوم فيه عمليات ؟
الهام : لا , بس الساعه 7 مساء فيه موعد مريضه نسوي لها قسطره كهربائيه بالقلب لأنه احتمال عنده شحنات .
رتيل : الله يعني يارب , بس الدكتور سامر قالي اذا انا مشغوله عادي هو ماعنده شغل .
الهام : شكلك ماعرفتي باللي صار امس .
رتيل : وش صار ؟
الهام : الدكتور عبدالله نقل سامر نقل تأديب يقول يتحرش فيك .
شهقت رتيل : من متى الكلام هذا ؟
الهام : امس الساعه 5 ونص المغرب .
رتيل " الساعه خمسه ونص يعني يوم كنا انا وسامر عند سراب " : طيب وانا مين اللي بيصير مساعد لي .
الهام : سمعت انهم بيحطون الدكتور محمد , ولد عم صديقتك اشجان .
رتيل بإستغراب : ليش الدكتور محمد مو دكتور اسنان ؟
الهام : إلا دكتور اسنان بس الدكتور عبدالله حطه بالمكتب اللي هنا غصب عن محمد .
رتيل : وانتي اشلون عرفتي كل هذا ؟
الهام : بالصدفه كنت بروح اوقع خروجي من المستشفى وشفت الدكتور عبدالله وسامر ومحمد يتخانقون , شكل الدكتور عبدالله ماخبرك بشي ؟
رتيل : لا انا وعبدالله نقفل موضوع المستشفى بالبيت .
الهام : والله ما الومك المستشفى كله مشاكل , بس انا مستغربه يادكتوره انتي تطلعين من هنا الساعه 9 وانتي زوجة مدير المستشفى .
رتيل : لأني دكتوره عامه هنا ولازم اجي بدري واطلع الساعه 9 .
الهام : انا اجي معاك الساعه 9 واطلع الساعه 7 المغرب .
رتيل بتنهي النقاش بالموضوع هذا : انا ابي اطلع مع عبدالله .
الهام : اها , والله لو مكانك ما اجي هنا إلا 6 ساعات انتي ماشاء الله 13 ساعه .
طق الباب ودخلت العنود ومعاها فجر وقامت رتيل وسلمت عليهم : تو مانور المكتب .
فجر : منور فيك ياقلبي .
نزلت فجر ملفها ع الطاوله : سلامات فجر وش فيك ؟
فجر : انا تو طلعت ملف ويقولون اجي افحص عندك فحص شامل لأني بتبرع بكليتي لسراب .
طالعت رتيل بعمتها : غريبه عمتي اشلون اقنعوك ؟
العنود : والله الى الان متردده .
فجر : لا عمتي الله يخليك .
العنود : خلاص سوو لها فحص يا رتيل .
سألتها رتيل بعض الاسئله ودونت حالتها بالملف واعطته فجر : روحي للأشعه وبعدين روحي للعياده رقم 5 .
فجر بعد ما اخذت الملف : يعطيك العافيه .
رتيل : الله يعافيك .
رن التليفون وردت الهام وبعد ما خلصت المكالمه : الدكتور عبدالله يبيك ضروري .
وقفت رتيل : خليك مكاني اوكي ؟
الهام : اوكي .
وطلعت رتيل لمكتب عبدالله وبالممر شافت وائل وسلمت عليه : شخبارك ؟
رتيل : الحمدلله بخير , ماشاء الله فجر بتتبرع لسراب وانا وانت لما قلنا لعمتي رفضت .
ضحك وائل : ما ادري كيف اقتنعت امي .
رتيل : الله لا يحرمها الاجر , يلا حبيبي عن اذنك .
وتوجهت رتيل لمكتب عبدالله طقت الباب ودخلت : سلام عليكم .
عبدالله بعصبيه : مين الولد اللي كنتي معاه ؟
رتيل بصدمه : اخوي وائل , طلبتني وش تبي ؟
عبدالله : هذا اسلوب تحاكيني فيه ؟
رتيل : عبدالله عندي شغل وش تبي .
عبدالله وهو يرمي عليها ملف احد المرضى : ليش الاوراق اللي هنا مو مختمومه من عندك ؟
رفعت رتيل الملف اللي بالارض : عبدالله مو مسئوليتي ختم الاوراق شوف مكتب الدكتور سامر المشكله مو من عندي .
عبدالله بعصبيه : المشكله انه مكتوب العياده رقم واحد , ليش مو مختوم ؟
رتيل لأول مره ترد على عبدالله : انت شايفني لعبه عندك بالبيت متجاهلني ولا اشوفك نهائيآ ما كأنك زوجي وهنا تتهمني وتقول اني مقصره بشغلي , لا تظلمني ان الظلم ظلمات يوم القيامه .
هزته كلمتها : وش معنى كلامك انا ظالمك ؟
رتيل : ايه تحملني خطاء غيري وانت عارف هذا ظلم .
عبدالله وهو يوقف ويعطيها الملف : خذي هذا واختمي اللي مو مختوم وجيبيه بسرعه معاك ربع ساعه .
رتيل بعد ما اخذت الملف : اتمنى بعدين ماتناديني وتقول ضروري إلا عندك شي يستاهل اني اخلي شغلي واجي هنا .
وطلعت من عند عبدالله .
والضيقه ترجع له مره ثانيه .
اخذ جواله واتصل على ياسر : الوو , صباح النور , ياسر اليوم انا مضطر اطلع للبيت وربي مو قادر اجلس هنا , ابيك تجي مكاني , الله يعافيك مع السلامه .
ونزل معطفه الابيض واخذ شنطته الطبيه الملازمه له وطلع للسياره .
ركب وشغل السياره واخذ نفس عميق " وش اللي صار فيني وش اسباب الضيقه هذي "
مشى للبيت بسرعه جنونيه نزل ودخل وشاف شهد جالسه بالصاله : سلام عليكم .
شهد وهي توقف وبابتسامه : عليكم السلام .
سلمت على عبدالله اللي ماعرف انها جات من ابها : الحمدلله على السلامه , متى جيتي ؟
شهد : امس بالليل .
عبدالله : وما كأن عندك اخو اسمه عبدالله تخبرينه انك جايه ؟
شهد : اعذرني ياقلبي والله ماوصلت إلا الساعه 2 بالليل وانت كنت نايم , وين رتيل ؟
عبدالله : بالمستشفى .
شهد باستغراب : ليش هي ماتطلع معاك ؟
عبدالله : إلا تطلع معاي بس انا طلعت اليوم بدري , غريبه وين رهف ؟
شهد : لبئ قلبها رهف مستحيه لأن زواجها قرب .
عبدالله بابتسامه : مو مستوعب ان رهف بتتزوج .
شهد : خلاص كبرت , انا بعمرها بس اهلي زوجوني وعمري 20 .
عبدالله : ههههههههههه انتي تزوجتي وانتي بزر , الحين فارق العمر بينك انتي وبنتك 20 سنه .


~ ~ ~

البحرين...
اتصل فواز على ناصر : الوو .
ناصر : هلا وغلا بفواز هلا والله برفيق دربي .
فواز : ياهلا بك , وش اخبارك يا ناصر ؟
ناصر : الحمدلله بخير , وانت وشلونك ؟
فواز : الحمدلله , ناصر وينك ؟
ناصر : فواز تكفى انساني ماراح اطلع للعالم مره ثانيه خلاص انا منعزل عنهم 23 سنه .
فواز : ناصر المباحث يدورون عليك ولدك متقطع على شوفتك .
ناصر : لو جيت وشفت مشاعل اكيد بيصير نقاش ماراح ينتهي .
فواز : لا تروح لمشاعل وانت مطلقها من زمان .
ناصر : ما اقدر اخليها وهي اصلآ ماعرفت بطلاقها .
فواز برجاء : تكفى يا ناصر روح للشرقيه عشان تنتهي السالفه هذي ترا المباحث بيدورون عليك ويطلعونك لو من تحت الارض .
ناصر : فكرت ارجع بس فيه مشاكل كثيره واول مشكله مشاعل وسالفة القتل اللي ماراح تنتهي إلا بالدم .
فواز : انت وعدتني تجيني بالبحرين وانا تارك بنت اختي المريضه وتارك اهلي عشانك ليش ماتجي ؟
ناصر بعد تفكير : خلاص يافواز بكره ان شاء الله وانا عندك بالبحرين .
فواز : بكره الساعه كم ؟
ناصر : الساعه 5 الفجر .

~ ~ ~

بيت ابراهيم العامر...
وصلت رهف بيت عمها ابراهيم...
رهف بفرحه : شهد هنا ؟ حيوانه ليش ماقلتي لي ؟
شهد بعد ماسلمت عليها : شوي شوي الله يهديك .
رهف : هههههههه يوم شفتك ع بالي شايفه خيالك مو انتي .
شهد : ياقلبي انتي والله مشتاقه لك .
رهف : وانا والله اكثر , اييه جابك الله ابيك تجهزين معاي لزواجي .
شهد بضحكه : واخيرآ يارهف اقتنعتي بالزواج هذا .
رهف : مو مقتنعه الى يومك ولا ابي الزواج وشكلي بجيب العيد مع ولد عمتك بس لازم مظهري قدام عمتي مشاعل بمظهر العروس ما ابي اكسر فرحتها بوحيدها .
شهد : والله بهذي معاك حق اول مره تقولين كلمه زينه .
رهف : انا من يومي كلي عسل - وبإستغراب - شهد وش هذا اللي بوجهك ؟
حطت شهد يدها على مكان الكف اللي اثره مختفي بس باقي لون احمر خفيف : هاا , ضربه خفيفه علمت ببشرتي الحساسه .
رهف : هههههههههههه والله كلك حساسه , وين لتون والله مشتاقه لها .
شهد : نايمه .
رهف : والله بنتك هذي نوامه .
شهد : احسن عشان افتك منها شوي .
رهف : لا لا مو مصدقه هذا كلام شهد انتي اللي تقولين بفتك من لتين ؟
شهد : هههههههههه والله الايام هذي صايره مزعجه .
رهف : الله يعينك عليها , شهد وش رايك اليوم نطلع للراشد مول واخذ اغراض بسيطه .
شهد : اوكي الليله , بس بقول لفيصل .
رهف : انتي متى بتروحين لأبها ؟
احتارت شهد وش ترد عليها : ممم احتمال بعد العيد , لأنه الحين فيصل مشغول وبعد العيد زواجك ماراح ارجع قبله .
رهف : وهذا الوقت اللي اتمنى انك تكوني معاي .
شهد بابتسامه : وان شاء الله بكون معاك .
طالعت رهف بساعتها : باقي ثلاث ساعات على احتفال الجمعيه .
شهد : ايه صح , جابت لي امي فستان حلو تعالي شوفيه .
وطلعو لغرفة شهد وطلعت فستانها الاسود : وش رايك ؟
رهف : واو يخقق , والله امي ذوقها عالي .


~ ~ ~

طلعت رتيل من المستشفى مع سايقها الخاص وصلت البيت ونزلت .
دخلت وعلى طول راحت لجناحها نزلت عبايتها ورمت الشنطه ع السرير وخذت لها شور ولبست فستانها .
فستان ساتر وكيوت وناعم .
وجات الكوفيرا وسوت لها شعرها وحطت لها ميك اب وطالعت رتيل بنفسها حلوه بمعنى الكلمه .
لبست عقد الالماس هديتها من هاجر .
وتعطرت من عطرها ch وحطت عبايتها على ذراعها ونزلت تحت وابتسمت لهاجر وهي تقول : هلا وغلا بزوجة ولدي .
سلمت رتيل على راسها .
رهف : ماشاء الله رتول تخققين .
غاده بهمس لشهد : ماتوقعت بنت الفقر بهالاناقه والشياكه .
شهد بهمس مماثل : الله يخليك اسكتي .
هاجر : يله بنطلع الحين الساعه 9 إلا ربع .
وطلعو هاجر ورتيل بسياره .
وغاده وشهد ورهف بسياره .
وصلو مقر الجمعيه ونزلو وكان الكل بأستقبال حرم العامر .
سلمت عليهم ام وليد وتجاهلت رتيل .
هاجر : ام وليد ماسلمتي على زوجة عبدالله وش هالتكبر ؟
ام وليد بعد ماسلمت على رتيل : ياهلا بك مو متعوده عليها و ع بالي احد المرافقات .
شهد بصدمه : رتيل احد المرافقات , كل هالشياكه ماشاء الله وتقولين احد المرافقات ؟
ام وليد مو عارفه اش تقول : ممم لبسها مو راقي مثل ماتعودت عليكم .
رهف : ههههههههههه تبينها تلبس مثلك من اول الفستان الى اخره كرستال والماس وحوسه ؟
هاجر بغضب : رهف عيب عليك هذي اكبر مني احترميها .
رهف : على راسي خالتي بس اذا كان هي مقهوره من رتيل لا تسبها وتقلل من شانها .
رتيل بهمس لرهف : اللي واثق من نفسه مايهمه كلام الناس .
رهف : اي والله كلامك جد , بس قهرتني .
رتيل : وليش تقهرك ليلة زواجي وهي جايه تسبني عادي هي طاحت من عيني وصارت ماتهمني نهائيا بس احترام لخالتي هاجر وتقدير لبنتها اشجان ما ابي ارد عليها .
جلسو وام وليد جالسه معاهم بنفس الطاوله .
هاجر : وين اشجان ليش ماجات ؟
ام وليد : جات خالتها من الرياض وجلست عندها .
واردفت ام وليد بتقهر رتيل : ها يام فارس متى ناويه تخطبين اشجان لعبدالله ؟
تركت رتيل الجوال اللي بيدها ورفعت راسها بصدمه .

•° البارت الثالث عشر °•



مدخل البارت :



عن ابي قتاده بن ربعي الانصاري ان رسول الله صلى الله عليه وسلم مر عليه بجنازه فقال: ( مستريح ومستراح منه ) قالوا : يارسول الله ماالمستريح وماالمستراح منه؟ قال ( العبد المؤمن يستريح من نصب الدنيا واذها الى رحمة الله والعبد الفاجر يستريح منه العباد والبلاد والشجر والدواب ) رواه البخاري
-
-
-
-
-

ام وليد بتقهر رتيل : ها يام فارس متى ناويه تخطبين اشجان لعبدالله ؟
تركت رتيل الجوال اللي بيدها ورفعت راسها بصدمه .
طاح جوال رتيل على الارضيه واحدث صوت قوي وطالعت بهاجر وهي تحاول تتماسك وتفهم وش السالفه .
هاجر بتهدي الوضع : ومن قال اني بخطب لعبدالله ؟
ام وليد : ما ادري ليلة زواجه مو اتفقنا ان اشجان لعبدالله , لا تخلفين وعدك يام فارس .
هاجر : ما اخلفت وعدي ولا ابي اخلفه بس هي ماتصلح له وعبدالله الحمدلله متزوج .
ام وليد : وش المانع لو تزوج وحده ثانيه , وبرايك انتي رتيل بتجلس مع عبدالله سنه او سنتين اكيد لا , هو اخذها بس كذا يمكن بيحسن عليها .
وقفت رتيل وطلعت لدورات المياه دخلت وقفلت باب الحمام وخذت نفس عميق وهي تحاول انها ماتبكي عشان مايخرب ميك ابها .


~ ~ ~

اشجان بقهر : يا خالتي امي بتفسخ خطوبتي انا ومحمد عشان تزوجني لعبدالله , يعني عبدالله راح يرضى فيني ؟
خالتها ( اميره عمرها 25 ) : لا لا ما اتوقع اختي تسويها امك عندها كرامه اشلون ترميك على الرجال .
اشجان : ما ادري ياخالتي هي قالت لي من زمان وانا قلت لمحمد وهو يقول لو يوصل الدم للركب ماراح يتخلى عني .
اميره بعد مارشفت من فنجالها : ودام محمد قالك كذا ليش انتي مضيقه خلقك ؟
اشجان بقهر : انا ماشفت مثل اعصابك اقولك ماما بتزوجني لواحد مو راضي فيني وتقولين ليش مضيقه خلقك ؟
اميره : والله من جد اذا محمد يحبك والله مايفسخ الخطوبه لو ايش , ويمكن عبدالله احسن من محمد .
اشجان : لا مستحيل عبدالله اصلا واضح انه عصبي , ولا حمودي الله يخليه لي حنون وطيب .
اميره : والله بصراحه انا عندي عبدالله احلى اخلاق وشكل ومنصب وكل شي بعبدالله احلى من محمد , ويكفي ان عبدالله مدير المستشفى اللي يشتغل فيه محمد يعني يأمر محمد .
اشجان : وانتي هذا همك , اميره اذا عندك حل قولي لي اذا ماعندك خليك ساكته .
اميره بابتسامه : قولي لمحمد يستعجل بسالفة زواجكم عشان مايقدرون يسوون لك شي , اقول شوشو انتي ماتبين عبدالله ولا ماتبين تصيرين ضرة رتيل ولا تحبين محمد ؟
اشجان وهي توقف : اميره من جد انتي سامجه وانا الغلطانه اللي اجلس معاك .
مسكت اميره يدها : لا لا والله من جد انتي مو موافقه على عبدالله عشان الثلاث اشياء هذي وواحد منهم هو السبب الرئيسي .
اشجان : لا والله كلهم الاسباب الرئيسيه .
اميره : ياشيخه والله لو مكانك اخلي محمد الطفران واتزوج عبدالله الملياردير .
اشجان وهي تجلس : اذا كان محمد طفران انا من طبقة عبدالله يعني اقدر اساعد محمد .
اميره : انا اول مره اسمع بحرمه تصرف على زوجها .
اشجان : لا فيه كثير .
اميره : الحمدلله ربي رزقني بزوج حلو ومقتدر .


~ ~ ~

طلعت رتيل للمغاسل ووقفت قدام المرايه الكبيره تشيك على مكياجها ولبسها .
مكياجها ما اخترب بس الدموع مجتمعه بعيونها .
خذت منديل ومسحت دموعها وطلعت للقاعه .
جاتها رهف قبل لا توصل رتيل للطاوله : تعالي حجزت طاوله ثانيه مانبي نجلس جنب النفسيه هذي .
وجلسو بطاوله بعيده عنهم .
ومدت رهف جوال رتيل : جوالك .
اخذته رتيل وهي ماتكلمت وتفكير بعبدالله " يعني سبب انقلاب عبدالله وحالته النفسيه المتدهوره خالتي هاجر وام وليد , وخالتي مسويه نفسها الطيبه اللي تحبني ؟ بس على مين يا خالتي انا رتيل ماراح استسلم لكم "
رهف : رتول حبيبتي لا تهتمين لكلامها تراها كذابه ومستحيل عبدالله يتزوج عليك , لسه عرسان تو يكمل لكم ثلاث اشهر من زواجكم .
رتيل بعد ما اخذت نفس : انا صدمتي مو من عبدالله , صدمتي من خالتي اللي مسويه نفسها تحبني ومعتبرتني بنتها وانا ياغافل لك الله ماكنت ادري ان وراء الحب هذا والاهتمام مصيبه وبيزوجون عبدالله .
رهف بحب لرتيل : ياقلبي يارتيل والله امي تحبك وهي اصلا تتمنى لك الخير بس هذي كذابه .
رتيل بتغير الموضوع لأنه قلب مودها : والله السالفه هذي مضيقه خلقي تكفين دوري لي سالفه غيرها .
رهف : انتي جد صديقة اشجان ؟
رتيل : ايه ليش ؟
رهف : بس امها تكرهك مره وواضح انها تكرهك , ترا من زمان وهي تبي اشجان لعبدالله بس امي تقول اشجان ماتصلح لعبدالله .
رتيل بابتسامه : فيه سؤال محيرني من يوم تعرفت عليكم الى اليوم مالقيت له جواب .
رهف بدلتها الابتسامه : وش السؤال ؟
رتيل : اشلون انتي تصيرين اخت فارس وهو متزوج اختك غاده يعني ماتصير اخته ؟
رهف : لا انا وغاده خوات من الابو .
رتيل بابتسفسار : انتي بعمر شهد صح ؟
رهف : ايه لبئ قلبها اختي ما كأنها صغيره مثلي .
رتيل : ههههههه لا والله شكل شهد اصغر منك , بس هي متزوجه وهي صغيره ولا انتي توك تشوفين الحياه .
تضايقت رهف من طاري زواجها وحاولت ماتبين ضيقتها قدام رتيل : وش كان شعورك قبل زواجك ؟
رتيل : اكيد توتر وخوف بس فيني سعاده يمكن لأني بتزوج عبدالله اللي ماشفت احلى منه بالاخلاق ولا بالتعامل مع الناس .
رهف : طيب تتوقعين ياسر مثل فارس وعبدالله او لا ؟
رتيل بابتسامه : لا احس ياسر احن منهم لأنه هو وحيد امه .
رهف : والله خايفه ماتعودت على رجال قاسين لأن اوبوي وعمي واخواني حنانهم مغطيني .
رتيل : وياسر ان شاء الله مثلهم .
رهف : ماشاء الله عليك يارتيل والله ماشفت بحنان عبود نهائيآ .
رتيل " على غيري حنون بس قدامي شخص ثاني وحش مو انسان " : بصراحه انا ضد ان الرجال يصير قاسي , خصوصا على الحرمه .
رهف : اي والله من جد فيه رجال مستقوين على زوجاتهم وبناتهم وخواتهم ما ادري اشلون يتحملون .
رتيل : مايسوي كذا إلا اشباه الرجال .
وبدا الحفل وكرمو ام فارس الداعم الرسمي للجمعيه وكرمو بناتها رهف وشهد وزوجات عيالها رتيل وغاده .
وتعرفو سيدات الاعمال على رتيل اللي اول مره يشوفونها .
ام عادل : ماشاء الله لا إله الا الله زوجة ولدك قمر الله يخليها له .
ام فارس بابتسامه : امين .
وشيدو فيها اغلب الحاضرات بأستثاء ام وليد اللي تغلي قهر .


~ ~ ~

بيت مشاعل العامر...
ياسر باستغراب : غريبه يمه مارحتي لحفل الجمعيه .
مشاعل بعد مانزلت كوب عصيرها : ماقصرت هاجر راحت لهم وانا مالي خلق اروح لحفلات الحين , إلا وش صار على موضوع ابوك ؟
ياسر بضيق : على حطت يدك مازال البحث مستمر وابوي مختفي .
مشاعل : حسبي الله ونعم الوكيل , مهما طال الظلم بيطلع الحق لو بعد 100 سنه .
ياسر : حتى عمي فواز ما ادري وين اختفى وسألت وائل عنه يقول مايعرف عنه ولا شي .
مشاعل : يمكن مسافر .
ياسر : ايه وائل قالي بس مايدري وين رايح .
مشاعل : غريبه اشلون يطلعونه من السعوديه وهو عليه شبهه .
ياسر : ومين اللي قال انه طالع من السعوديه يمكن مسافر داخل السعوديه .
مشاعل : لا انا متأكده ان ابوك خارج السعوديه , كل مكان دورو فيه مو موجود .
ياسر : ان شاء الله بيجي , يمه بنقفل الموضوع هذا ولا عاد نفتحه .
مشاعل : مو مهم الموضوع هذا ولا جاء بنص اهتمامي لبنتي اللي ما ادري وينها الحين .
ياسر : اكيد مع ابوي لأنه طلعت من المستشفى على مسئوليته ولا عاد شفناهم إلى اليوم .
تنهدت مشاعل : الله يعينا على الايام الجايه .
وقف ياسر : امين , يمه انا بروح اسلم على جدتي عاليه ( ام ابوه ) تروحين معاي ؟
مشاعل : ايه بس بروح اغير ملابسي واجي .
وطلعت مشاعل تغير ملابسها .
وياسر جلس بالصاله يفكر بحياته وايامه الجايه " آآه يارهف يأول حب بحياتي ليش رافضتني وانا اللي شاريك بكنوز الدنيا , كل هذا عشان ابوي مدمن وقاتل ؟ لا لا معاها حق ابوي مايشرف يصير جد اولادها , بس انا وش دخلني بابوي اذا كانت تربيتي صالحه ولا اشبه ابوي وفترة المراهقه عشتها مع امي يعني ابوي فاقده من زمان ويحملوني خطاه لا هذا ظلم "
قطع تفكيره صوت امه اللي تقول : يله حبيبي انا جاهزه .
وطلع هو وامه وركب بسيارته الفخمه بنتلي .
وطلعو لبيت الجده عاليه دخل ياسر وامه تمشي جنبه بعد مافُتح لهم الباب .
عاليه بحنان وهي تحضن ياسر : هلا والله بريحة الغالي هلا بولدي .
ياسر بعد ماقبل راسها ويدينها : هلا بك اكثر .
وسلمت على مشاعل : ياهلا بكم تو مانور البيت .
ياسر : منور بوجودك ياجدتي .
عاليه : احلام , موضي , تعالو سلمو على ياسر .
دخلو عمات ياسر احلام ( 25 سنه مطلقه وعايشه عند امها ) وموضي ( 30 سنه متزوجه وعندها بنتين ) .
وسلمو عليه بحراره . وبعدها سلمو على مشاعل .
احلام بابتسامه : آآه والله نحسب الايام والليالي على زواجك يا ياسر متى تتزوج ونفرح فيك .
عاليه وهي تمسح دموع الفرح : ياعساني ما اموت إلا انا شايفتك عريس .
مشاعل : بعد عمر طويل ان شاء الله .
باس ياسر يد جدته اللي جالسه جنبه : لا تبكين جعلني ما انحرم منك .
عاليه بحنان : دموع فرح ياولدي .
موضي : والله فرحتي بخطوبة ياسر اكبر من فرحتي بالعيد .
ياسر بابتسامه : الله لايحرمني منكم .


~ ~ ~

رجعو للبيت...
دخلت رتيل جناحها وتفاجأت بوجود عبدالله .
جالس ع الكنبه ويطالعها من فوق لتحت وهي خافت من نظراته وقف وبكل قوته اعطاها كف .
صرخت رتيل وحطت يدها على خدها وبضعف : حرام عليك وش سويت لك انا ؟
دفها عبدالله وطاحت ع الارض وضربها بالعقال بقوه وهي تتألم وتصارخ وهو يفرغ عصبيته فيها وبلا رحمه وبدون وعي قعد يضرب فيها .
بعد خمس دقايق جلس على ركبه وصرخ فيها وهي طايحه ع الارض : ليش تطلعين من البيت ماتستأذنين مني ؟
رتيل وهي تجلس ع الارض وتبكي بقوه : لأنك مو رجال عشان استأذن منك .
شد عبدالله على قبضة يده بقوه بعد ماتراجع عن الكف اللي كان بيعطيها : وانتي قد الكلمه هذي تقولينها ؟
رتيل وهي توقف بألم : عبدالله ابعد عني خلاص انت اخترت البعد والصد من اول يوم من زواجنا وش تبي فيني ؟
عبدالله بعصبيه : انتي زوجتي وكلمتي تمشي عليك , حتى لو ماجلس معاك او اشوفك كلمتي ماشيه عليك وماتطلعين من البيت إلا اذا استأذنتي مني .
دخلت رتيل بالغرفه وهي تتألم وتتأوه قفلت الباب مسكت الجدار وهي تقاوم الدوخه اللي اجتاحتها .
سحبت نفسها ودخلت الحمام ( وانتو بكرامه ) .
فتحت تسريحة شعرها وشغلت المويه واسترخت وهي تحس بألم براسها وبكل انحاء جسمها .
بنفس جناحهم .
بالصاله كان عبدالله جالس ويفكر باللي سواه لرتيل " اعوذبالله من الشيطان الرجيم اذا شفتها ما امسك نفسي ما ادري وش اللي صار معاي "
انتظر رتيل تطلع بس تأخرت جالها ساعه وهي داخل ولا لها حس وقف عبدالله وطق الباب وبلا مجيب .
" وانا وش علي منها اهتم فيها "
نزل تحت وهو مايدري وش اللي صار برتيل .
: سلام عليكم .
الكل : عليكم السلام .
جلس عبدالله جنب رهف اللي قالت : عبود وين رتيل ؟
عبدالله : نايمه .
طالعت هاجر بساعتها : غريبه رتيل تنام الساعه 11 .
شهد : شكلها تعبانه من الحفله والجلسه هناك ويمكن اللي صار تعبها اكثر .
عبدالله باستفسار : وش اللي صار ؟
شهد اللي تأكل بنتها وبمزح : سوالف حريم .
عبدالله : لا والله جد وش صار ؟
رهف : ام وليد تقول بنخطب اشجان لعبدالله , وتنرفزت رتيل وعصبت واظن راحت تبكي بس الحمدلله الموضوع عدا على خير .
عبدالله وهو يرفع حاجبه : وام وليد وش دخلها تخطب لي ؟
هاجر : انا اللي قايله لها اذا عبدالله مارتاح مع رتيل بزوجه اشجان .
عبدالله بقهر : ليش ناويه تجنين على رتيل تزوجيني صديقتها .
هاجر : والله اللي اشوفه ياعبدالله انت مو مرتاح مع رتيل ولا هي مرتاحه معاك .
عبدالله : والله ما ادري وش اللي يصير لي اذا شفتها اضيق ما اطيق شوفتها .


~ ~ ~

طلعت رتيل من الحمام ولبست بيجامه خفيفه ابيض وجففت شعرها وتركته مسدول وشافت اثار الضرب اللي بكتفها وخدها " آآه ياظهري حسبي الله عليك ياعبدالله , اشلون بداوم بكره انا ما اتحمل اوقف "
جلست ع السرير " ليش يضربني كل هالضرب والله مجرم مافيه انسان مثله , قال ايش قال حنون هذا مايعرف الرحمه "
طق باب الغرفه وقامت رتيل " ابيهم يشوفون عمايل ولدهم فيني عشان يأدبونه "
فتحت الباب وشافت شهد واقفه ومن يوم شافت رتيل شهقت : من اللي عمل فيك كذا ؟
رتيل بابتسامة الم : من غيره عبدالله .
حطت شهد يدها على فمها : حسبي الله على ابليسه وش ذنبك يوم يضربك بكل هالعنف ؟
رتيل وهي تقاوم دمعتها اللي مجتمعه بعيونها : لأني طلعت للجمعيه بدون اذنه .
شهد بعد ماحضنت رتيل : طيب لا تسكتين كذا اتصلي على اخوك يجي ياخذك لا تضعفين له.
رتيل وهي تبكي : انا ما ابي اهلي يحسون بأي شي بيني وبين عبدالله .
بكت شهد : لو فيصل فكر يمد يده علي اكيد بجي عند اهلي .
رتيل بعد مارفعت جسمها من حضن شهد : مو على اي مشلكه اروح لأهلي , ان شاء الله كل مشاكلي بتنحل .
شهد : ان شاء الله , ماكنت اعرف ان حياتك انتي وعبدالله فيها مشاكل وامي ماقالت لي عن شي ولا كان ماخليته يدخل هنا واشوف امي تقول ماله داعي يدخل وانا اقول رايح لزوجته .
رتيل : مالك ذنب باللي صار , عبدالله يغلط علي كثير وهذي مو لا اول ولا اخر مره .
شهد : والله ماتوقعت عبدالله بالقسوه هذي .
رتيل : اغلب الرجال معاملتهم لزوجاتهم تختلف عن معاملتهم لأهلهم .
شهد : والله عبود ندمان تو كان معانا بالصاله .
رتيل : لا عادي هو ضربني قبل كذا ولا مره جاء واعتذر , بس انا مو عارفه اشلون اغيب بكره ما اقدر اروح للمستشفى .
شهد بابتسامه : انا بقوله واذا ما اقتنع تغيبين غصب عنه .
رتيل : لا حرام اعصي امره , بس بقول لخالتي هاجر اكيد ما يرفض طلبها .
شهد : انا ادري ان علاقتكم مع بعض متوتره وفيه نفور بينكم بس اللي ما اعرفه انتي تبين عبدالله او لا ؟
رتيل بالم : وش بعده تسألين ؟
شهد : مشكلتكم هذي لها حل بس انتي تبين عبدالله او لا ؟
رتيل : ايه ابيه وانا احبه من قبل زواجنا وهو بعد كان يحبني والحين وضعه مختلف تماما عن قبل .
شهد : يمكن عين .
رتيل : ليش لا .
شهد : بكره انتي لا تروحين للمستشفى وروحي مع امي تدور لك شيخ يقرا عليك .
رتيل : يصير خير ان شاء الله .


~ ~ ~

ظهر يوم الاحد...
بغرفة العمليات .
الساعه 5 ونص المغرب .
باس وائل راس فجر : تقومين بالسلامه ان شاء الله .
فجر بابتسامه : ماتصدق قد ايش انا فرحانه .
وائل بحزن : خايف افقدك يافجر .
فجر : لا تقول كذا ( قل لن يصيبنا إلا ماكتب الله لنا ) , وين رتيل ماشفتها اليوم ؟
وائل : ماقدرت تداوم اليوم عبدالله يقول تعبانه شوي .
فجر : ماتشوف شر ان شاء الله .
وجو النيرس اللي دخلو فجر غرفة العمليات وضل وائل واقف مع امه ونوال زوجة خاله .
العنود : الله يقومهم بالسلامه , والله ما انسى جميل فجر على بنتي .
نوال : الله يفرج همها مثل مافرجت همك يا العنود .
العنود : امين يارب , وين رتيل ؟ المفروض تصير موجوده ؟
وائل : يقول زوجها انها تعبانه شوي .
شهقت نوال : وش فيها ؟
وائل : مادري .
طلعت نوال جوالها واتصلت على رتيل وجاها صوت رتيل اللي كله نوم : هلا يمه .
نوال بخوف : رتيل يمه وش فيك ؟ عبدالله يقول انك تعبانه .
رتيل : ما ادري يمه احس بدوخه اذا وقفت .
نوال بطيف ابتسامه : يمكن حامل .
رتيل بحزن : لا مستحيل حامل .
نوال : وليش مستحيل ؟
رتيل انتبهت لنفسها : انا عارفه اني مو حامل , مع السلامه يمه خالتي جات .
نوال : مع السلامه .
العنود : وش فيها ؟
نوال وهي ترجع جوالها بالشنطه : تقول تحس بدوخه اذا وقفت .


~ ~ ~


بيت ابراهيم العامر...
الساعه 9 بالليل .
شهد اللي جالسه جنب رتيل : ليش ماقلتي لأمك الصدق اكيد بتوقف معاك .
رتيل : ما ابي اهلي يعرفون بشي .
شهد بحزن : انا ضربني فيصل قدام اهله وجيت هنا .
شهقت رتيل : متى ؟
شهد بغصه : اول يوم من رمضان سالفتي هذي صار لها اربع ايام , اخاف تصيرين مثلي محتاره قولي لأمك .
رتيل برفض : لا ما ابي اقولهم , وانا توقعت مافيه احلى من حياتك مع فيصل يعني حتى انتي عندك مشاكل ؟
شهد : لا انا ماعندي مشكله بس امه اتهمتني اني ضربتها وتلفظت عليها وهو اعطاني كف قدام امه وخواته .
رتيل : اذا مادافع عن امه مافيه خير .
تنهدت شهد : معاك حق , امه اهم مني ومن غيري .
وقفت رتيل : عن اذنك لازم اروح للمستشفى اتطمن على بنت عمتي وزوجة اخوي .
شهد : لا يا رتيل لا تروحين والله واضح عليك التعب اذا كان ماتبين احد يعرف لا تروحين .
رتيل : بس انا ماراح انزل نقابي .
شهد : يمكن تدوخين مثل الصباح او يصير لك شي ويعرفون اهلك خليك هنا وهم يتصلو عليك .
رتيل : شورك وهداية الله .
وجلست رتيل .
ورن جوال شهد وطالعت برتيل : هذا فيصل ارد عليه ؟
رتيل : اكيد لازم تردين عليه .
شهد : بس اتصاله جاء متأخر .
رتيل : مالكم 4 ايام متهاوشين ردي عليه .
ردت شهد بـ : نعم .
فيصل بسخريه : هلا والله بزوجتي الغاليه .
شهد : اهلين .
فيصل بعصبيه : اشلون تمشين من ابها للشرقيه بدون محرم ؟ مو حرام عليك .
شهد تتظاهر الهدوء : للضروره احكام وانا مضطره اروح لأهلي وليش انتظرك ولا اخذ الاذن منك وانت ماد يدك علي .
فيصل : يعني تضربين امي واخليك ؟ لو انا متلفظ على امك او ضاربها وش راح تسوين ؟
شهد وهي توقف وتدخل بغرفتها : فيصل انت عارف اني ماضربت امك ولا تلفظت عليها .
فيصل : وانا وش عرفني ؟
شهد : يعني معقوله انا بسوي كذا بأم زوجي ومرة خالي والله لو كان انت مجنون ماتصدق بالسالفه هذي .
فيصل : طيب انتي الحين زعلانه علي ؟
شهد : ايه زعلانه .
فيصل : طيب شفيك كل ماصارت بيننا مشكله رحتي لأهلك اول مشكله معذوره بس خلاص حتى اهلك راح يتضايقون منك .
شهد : اهلي عمرهم ماتضايقو مني ولو اسكن عندهم ماتضايقو مني .
فيصل : طيب اذا مارجعتي ترا بدالك زوجه ثانيه بس امي مالي غيرها .
انقهرت شهد : اذا كان بتتزوج علي طلقني .
فيصل : اشلون اطلقك واحنا عندنا بنت ولا انتي ماهمتك بنتك ؟
شهد : لا تهمني بنتي بس مالها دخل باللي بيننا .
فيصل : طيب ياشهد معاك 10 ايام بس اذا مارجعتي حتزوج .
شهد : تزوج وانا ماراح ارجع لك انا مو لعبه عندك تمد يدك علي , ولعلمك اهلي ماعرفو بشي ولا كان انت الحين وراء الشمس .
فيصل بغضب : لا تهددني بأهلك , احنا اهل وماراح يسوون لي شي عشانك , وياليت تقصرين الشر وترجعين لأبها .
شهد : انا قلت لك رجعه لأبها مستحيل .
فيصل : يعني لازم اطلقك ؟
شهد تتصنع القوه : ايه لازم تطلقني انا مو متحمله اهلك .
فيصل : وش دخل اهلي ؟ انتي زوجتي يعني تعيشين معاي مو مع اهلي .
شهد : والله اشوف ان المشكله اللي بيننا سببها اهلك .
فيصل : زواج اختي قمر بثالث ايام العيد اذا مارجعتي بالوقت هذا راح اطلقك .
شهد : يصير خير .
وقفلت بوجهه .
نزلت تحت وشافت عبدالله واقف قدام رتيل اللي جالسه : رتيل زعلانه مني .
رتيل :.........
عبدالله وهو يقاوم الضيقه اللي اجتاحته : طيب ردي علي زعلانه ؟
رتيل وهي توقف : لا مو زعلانه بس انت ابعد عني ولا عاد تجي مكان انا فيه .
مشى من عندها عبدالله وراحت لها شهد : رتيل لا تصيرين ضعيفه كذا مو يضربك وباليوم الثاني وانتي مسامحته .
رتيل : عبدالله غريب بالمره مره قاسي ومره حنون انا ما ادري وش اللي فيه .
شهد : صدقيني هو يستغفلك .
رتيل : لا مستحيل يعني يفرغ عصبيته فيني وباليوم الثاني يجي يطلب مني اسامحه هذا يستغفلني ؟
شهد : والله شي غريب قبل زواجكم كان يحبك بقوه وبعد زواجكم تغير مره .
رتيل : كل مصيبه عند ربي لها حل .


~ ~ ~

بعد انتظار دام 4 ساعات طلع الدكتور السعودي ماهر من غرفة العمليات ووقفو كلهم : الحمدلله على سلامتهم , وابشركم العمليه نجحت لكل المريضتين .
وائل بفرحه : نقدر نشوفهم الحين ؟
ماهر : لا بعد اربع ساعات من الان تقدر تشوفهم .
العنود : الحمدلله يارب الحمدلله .
نوال تبكي بفرح : الحمدلله على سلامتهم .
وائل : الله يسلمك ياخالتي .
وطلع جواله واتصل على رتيل وقالها ان عملية فجر وسراب نجحت .
مر ياسر من عندهم وسلم على وائل : الحمدلله على سلامتهم .
وائل : الله يسلمك يادكتور ياسر .
ياسر : عمي فواز الى الحين ما جاء ؟
وائل : لا ومايرد على جواله لي يومين اتصل فيه مو راضي يرد .
ياسر : الله يستر , عن اذنك .
ومشى ياسر من عندهم ودخل بمكتبه واخذ جواله اللي يرن : نعم .
المحقق نواف : دكتور ياسر احنا قبضنا على فواز الحمد ولازم تكون موجود بالادعاء العام خلال 30 دقيقه .

•° البارت الرابع عشر °•



مدخل البارت :




(أَمَّن يُجِيبُ الْمُضْطَرَّ إِذَا دَعَاهُ وَيَكْشِفُ السُّوءَ وَيَجْعَلُكُمْ خُلَفَاء الْأَرْضِ أَإِلَهٌ مَّعَ اللَّهِ قَلِيلاً مَّا تَذَكَّرُون ) سورة النمل آيه 62







المحقق نواف : دكتور ياسر احنا قبضنا على فواز الحمد ولازم تكون موجود بالادعاء العام خلال 30 دقيقه .
ياسر وهو يوقف : الحين جاي , مع السلامه .
واتصل ياسر على عبدالله : الو .
عبدالله : هلا ياسر .
ياسر : عبدالله الحين انا رايح للادعاء العام بطلع من المستشفى وابي احد ينوب عني .
عبدالله : خلاص انا اتصل على الدكتور معتز , بس وش عندك بالادعاء ؟
ياسر : قبضو على فواز الحمد وان شاء الله عنده خبر عن ابوي .
عبدالله : زياد ولد عمي بيوصل بعد يومين ان شاء الله وتكفى لا يصير بينكم مشاكل عشان ابوك وابوه .
ياسر : لا يا عبدالله انا بصف خوالي ضد ابوي , هو ابوي وعزيز وغالي بس هو اللي تخلى عني .
عبدالله : انا اخاف تصير مشاكل بينك انت وزياد عشان سالفه قديمه .
ياسر : لا ان شاء الله مو صاير بيننا شي .


~ ~ ~


بيت ام فيصل...
ام فيصل : لاتصير رخمه وتمشي على كلامها اذا هيّه طلبت الطلاق طلقها .
فيصل بهدوء : وش اللي اطلقها الله يخليك لي واحنا عندنا بنت .
ام فيصل بكره لشهد : مهوب مشكله بنتكم تجيبها عندي انا ام إبيها واربيها عندي .
فيصل : لا يمه لتين ماتستغنى عن امها متعلقه بأمها كثير .
ام فيصل : فيصل يأبني مرَتَك مالها إلا انك تجيبها من الشرقيه هنا غصب عنها وتخليها تخدمك ولا تطلقها .
فيصل : ما اقدر يايمه انا احبها .
ام فيصل : خلف ماكُنت تطلب رضاي دحين تطلب رضاها على حساب زعلي ؟
فيصل باستغراب : ومن متى وانا اطلب رضاها ؟
ام فيصل : انت دحين تقلي ماتقدر تتركُها لأنك تحبها يعني تطلب رضاها .
فيصل وهو يوقف : يمه انا بكره رايح للشرقيه وباخذك معاي تعتذرين لها .
ام فيصل بعصبيه : مابقى إلا هي انا اعتذر من شهد لأنها غلطت علي ؟
فيصل : يمه والله قمر قالت لي ان شهد مظلومه .
ام فيصل : قمر كذابه شهد مدت يدها علي بس انا قُلت لها تكذب عليك لأجل ترجع حرمتك بس هي ماتبي ترجع لك ليه ترخص نفسك ؟
فيصل فكر بكلام امه : بس يايمه شهد عاشت معي 4 سنوات ماشفت منها الزله .
ام فيصل : ياولدي ياحبيبي زوجتك ماتبيك , شوف اخوك علي متزوج بعدك وعنده دحين بنتين وولد ولا شهد ماتبي عيال يرجع نسبهم واصلهم لنا .
فيصل : غريبه يايمه زوجة علي لها 3 سنوات وهي ساكنه هنا ولا مره تمشكلتي معاها .
ام فيصل : لأنها هي تحبني وماتبغي المشاكل ولا شهد شايفه حالها علينا لأنها بنت العامر .
فيصل بقهر : انا انخدعت فيها كثير .
ام فيصل : قبل زواجكم كانت تحبني كثير وتحب خواتك وبعد ما تأكدت انك معاها ضدنا انقلب حالها وصارت تكرهنا .
فيصل وهو يوقف : دواها عندي , ع بالها بوقف بصفها ضد امي واخواتي .
ام فيصل بابتسامة خبث : ايه هذي ولدي فيصل اللي اعرف لا تصير غبي خلك شديد معاها .


~ ~ ~


غاده وهي تجلس جنب شهد وتحط رجل على رجل : يقولون ابوك صديق القتله والمروجين ؟
رتيل بعد ما اخذت نفس : وانا وش علي من اصدقاء ابوي ؟
غاده بتستفزها : لا بس يعني ابوك مو زين اكيد انتي تربيته طالعه عليه .
شهد : غاده اسكتي او روحي لغرفتك لا تجين هنا تخربين جلستنا .
غاده وهي توقف : شهد انا بنت عمك وزوجة اخوك , هنت عليك ؟
شهد : انتي على عيني وراسي بس كلامك ماله داعي ورتيل ماتستاهل احد يقولها الكلام اللي قلتيه .
وقفت رتيل وهي تحس بقهرها من كلام غاده يزداد : خليها ياشهد هي جاهله ولا كان ماقالت الكلام هذا ؟
غاده : انا الجاهله ولا انتي يابنت الفقر ؟
رتيل : انا دكتوره ولا انتي اخر مستواك التعليمي شهادة ثالث ثانوي .
غاده بعصبيه : ماكملت دراستي لأني مو محتاجه الشغل والفلوس مثلك يابنت الفقر .
رتيل ببرود عكس غاده اللي تغلي من الغضب : شفتي قد ايش تفكيرك على مستوى تعليمك ؟ الشغل مو عشان الحاجه الماديه بالعكس انا اشوف انه عشان الحاجه النفسيه اكثر من الماديه .
غاده : لا تتفلسفين علي انتي لو مو محتاجه كان ارتحتي من الدراسه .
شهد : انا مو بحاجة الشغل وكملت جامعتي مو كل الناس مثل تفكيرك يا غاده , رهف اختك كملت جامعتها وكلنا مو بحاجه الشغل .
غاده : انتي ورهف غير شي طبيعي بنات العامر مو بحاجه للشغل ولا هذي قسم بالله انها اشتغلت عشان فقرها .
رتيل : طيب واذا كان انا فقيره فيها شي ؟
غاده : ايه فيها شي انتي مو من مستوانا , مصروفك كلها ما جاء بنص قمية جزمه من جزماتي .
رتيل بقهر : والله اللي اشوفه يا غاده فقر الاخلاق عندك واصل حده .
غاده : انتي مو من مستواي اشلون اتكلم معاك مثل غيرك ؟
ومشت من عندهم غاده وفتحت باب جناحها وجلست جنب فارس : حبيبتي وش فيك معصبه ؟
غاده بقهر : زوجة عبدالله شايفه نفسها علي عشانها دكتوره ولا انا معاي شهادة الثانويه العامه .
فارس باستغراب : زوجة عبدالله تسوي كذا ؟
غاده وهي ترفع حاجبها : وانت وش عرفك فيها ؟
فارس : اخوها وابوها رجال ونعم فيهم يعني مستحيل اخلاق بنتهم توصل للحد هذا .
غاده بعد ماباست راسه : طلبتك فارس ابي اكمل الجامعه واكمل الماستر والدكتوراه واصير دكتوره بالجامعه عشان اقهر رتيل .
فارس بابتسامه : غاليه والطلب رخيص باقي اقل من شهر على بداية الدراسه .
غاده : تسلم ياقلبي بس انا ما ابي ادرس الجامعه هنا .
فارس : وين بتدرسنها اذا مو هنا ؟
غاده : بلندن , او امريكا اهم شي ان شهادتي تصير اعلى من شهادة رتيل .
فارس : السنه هذي ما اقدر لأن فرع شركتنا اللي بلندن ماسكه زياد وان شاء الله السنه الجايه واحنا فاتحين فرع بأمريكا .
غاده : لا لا انا ابي قبل السنه الجايه .
فارس : خلاص مافيه إلا تدرسين بلندن .
غاده : جعل يومي قبل يومك يافارس .
فارس بعد ماقبل يدها : اسم الله عليك لا عاد تجيبين طاري الموت .

~ ~ ~

بيت فواز الحمد...
كان وائل يمشي جنب فجر اللي تو طلعت من المستشفى وماسك يدها وهي مسنده جسمها عليه وتعبانه حيل .
دخلها وائل بالغرفه وساعدها بخلع عبايتها وعلق العبايه ع الشماعه وهو يقول : تو مانورت الغرفه .
ابتسمت فجر اللي جالسه ع السرير : منوره بوجودك حبيبي .
وائل : والله كبرتي بعيني يافجر الله يخليك لي ولا يحرمني منك .
فجر وهي تبكي : وائل انا مو عارفه اشلون ارد لك جزاك والله اللي سويته قليل بحقك .
وائل بعد ما باس جبينها : خلاص فجر مافيه داعي للبكاء , واللي سويته معاك حق وواجب علي .
فجر بعد ماتمددت ع السرير : حبيبي بتروح تصلي التراويح ؟
وائل بابتسامه : ايه الحين بطلع .
فجر : طيب عمي فواز وينه حتى بعملية بنت اخته ماكان موجود .
اخذ وائل نفس عميق : خالي فواز الحين بالادعاء العام وبعد التحقيق بيروح للمستشفى .

~ ~ ~

المطار...
كان عبدالله بأستقبال ولد عمه زياد وامه لمياء .
شاف زياد متوجه له وراح له وحضنه : ياهلا والله بولد عمي واخيرآ نورت السعوديه .
اطلق زياد الآه الحبيسه بداخله اللي قدر يكتمها عشان مايضايق امه ولا يحسسها بشي : مارجعت إلا عشان ابوي .
عبدالله وهو يحضنه اكثر : خلاص يا زياد موضوع عمي منتهي اذا انت تبي اعدام لعمي ناصر راح يعدمونه .
زياد وهو يحاول ان دموعه ماتنزل : والله مايروح دم ابوي هدر .
عبدالله بهمس : تكفى يا زياد عمتي لمياء لاتحس بشي اللي فيها مكفيها .
زياد وهو يبعد عن عبدالله : لا توصي حريص .
وتوجه عبدالله لمياء اللي تبتسم له باس راسها : الحمدلله على سلامتك يا عمتي .
لمياء بحب لعبدالله : الله يسلمك يابوي .
وبعد السؤال عن اخبارهم اللي ماطول .
دف زياد الكرسي المتحرك اللي جالسه عليه امه وعبدالله يمشي جنبه .
ركبو بالسياره وطلعو لبيت ابراهيم .
ولمياء تبكي بصمت وهي تتذكر كل مكان جمعها هي وفهد .
نزلو وانصـــدم زياد بعد مافتح الباب لأمه عشان ينزلها وهو يشوف دموعها باس راسها وهو يحس ان قلبه انخلع من مكانه وهو يشوفها حزينه وتبكي باس يدها : الله يخليك لي لا تبكين .
لمياء وهي تمسك يد زياد : غصب عني ياقلبي تذكرت ابوك .
تنهد زياد : خلاص يمه خلينا ندخل تأخرنا على الناس اللي بيستقبلونا .
ونزلت بمساعدة زياد وجلست ع كرسيها المتحرك ودخلها زياد بالصاله وهو طلع لمجلس الرجال .
دخل وشاف عمه ابراهيم وعمه علي وفارس وياسر واقفين بيسلمون عليه .
سلم عليهم كلهم بحراره .
وقف قدام ياسر وهو متردد يسلم عليه او يتجاهله " انا مو رجال لو ماسلمت عليه "
وتشجع وسلم على ولد عمته وجلس جنب عمه ابراهيم : الحمدلله على سلامتك ياولدي , تو مانورت السعوديه .
زياد بود : منوره بأهلها .
وجلسو .
وصب فارس لهم القهوه .
ابراهيم : زياد يابوي انت توك جاي من سفر ولازم ترتاح وياسر وعبدالله تو جو من الأدعاء العام وطالبينك بكره تكون موجود عشان ابوك .
زياد بعد ماطالع ياسر ورجع يطالع عمه : بس انا ياعمي مو متنازل عن دم ابوي , وقت تنازلكم كان بأختفاء ناصر والحين ناصر رجع والحق رجع ودم ابوي غالي ومايروح هدر ولازم اشوف دم ناصر واشفي غليل السنين اللي راحت .
عبدالله : وانا اشوف هذا الصح ولازم يتعاقب ولا هذا كفو يعفونه .
ابراهيم بعصبيه : عبدالله احشم ياسر .
ياسر : لا ياخالي كلامهم صح وابوي مايستاهل يعيش ثانيه وحده وهو قاتل خالي فهد .
دخلت مشاعل بعد ماتأكدت انه مافيه رجال غريب : سلام عليكم .
الكل : عليـكم السلام .
سلمت عليهم كلهم .
وجلست جنب زياد : الحمدلله على سلامتك حبيبي .
زياد : الله يسلمك ياعمتي .


~ ~ ~

جناح رتيل...
وقفت قدام المرايه كل آثار الضرب مختفيه تمامآ .
انفتح باب المدخل وطلعت رتيل من الغرفه وطالعت بعبدالله : هلا عبدالله .
عبدالله وهو يرمي نفسه على الكنبه : ليش ماسلمتي على عمتي لمياء ؟
رتيل رد عليه وهي تجلس قدامه : سلمت عليها وحسيت اني غريبه بينهم وجيت .
عبدالله بعد ما اخذ نفس عميق : زوجة اخوك وبنت عمتك نجحت عمليتهم ماتبين تروحين لأهلك ؟ لهم يومين طالعين من المستشفى اجلسي عندهم ع الاقل يومين .
رتيل بإستغراب " هذي طرده بشكل غير مباشر " وببرود : لا ما ابي اروح .
عبدالله بلهجه امره : لازم تسلمين عليهم يله خذي عبايتك وامشي قدامي .
وقفت رتيل : طيب الحين بروح بس مو معاك .
عبدالله : تروحين معاي وغصب عنك .
غيرت رتيل ملابسها ولبست عبايتها وخذت شنطتها وطلعت مع عبدالله للسياره .
مشو مسافه وعبدالله يحس انه مو قادر يتنفس زاد سرعة السياره .
رتيل بخوف : عبدالله هدي السرعه ماتشوف السيارات والزحمه .
عبدالله بعصبيه : اسكتي لا اسمع حسك .
وصلو بيت فواز ونزلت رتيل ودخلت بيتهم اللي جالها شهرين واكثر ماشافته .
وعبدالله نزل لقسم الرجال بعد ما استقبله وائل .
دخلت رتيل بالصاله ونزلت دموعها وهي تشوف بيتهم اللي اشتاقت له ضمها وهي صغيره واحتواها وهي كبيره .
طلعت امها من المطبخ : ياهلا وغلا ببنتي .
وسلمت عليها رتيل : هلا بك يمه - وبكت بقوه - آآآه يمه مشتاقه لك .
نوال وهي تطالع برتيل اللي تبكي : رتيل حبيبتي فيك شي ؟ ليش تبكين كذا ؟ مو مرتاحه مع عبدالله .
رتيل " والله ما عدت اعرف طعم الراحه من بعد زواجنا " وبابتسامه مصطنعه : لا يمه الحمدلله مرتاحه معاه بس والله مشتاقه لكم , وين سراب وعمتي وفجر ؟
نوال : عمتك بغرفتها مع سراب , وفجر بغرفة وائل اللي صارت الحين غرفتها .
طلعت رتيل لغرفة فجر وطقت الباب ودخلت وشافت فجر جالسه ع السرير ومسنده ظهرها على المخده ووجها ذبلان من التعب وتحت عيونها هالات سوداء سلمت عليها رتيل : الحمدلله على سلامتك ياقلبي .
فجر بابتسامه : الله يسلمك حبيبتي , سلامات يقول عبدالله انك تعبانه .
رتيل بكذب : ايه اليومين اللي راحت جاتني انفلونزا .
فجر : سلامتك ياقلبي ماتشوفين شر .
رتيل بود : الشر مايجيك , ماشاء الله والله وائل محظوظ فيك .
فجر بابتسامه : تسلمين حبيبتي .
ووقفت رتيل : عن اذنك بروح اسلم على سراب .
فجر : اذنك معاك .
طلعت رتيل لغرفة عمتها ودخلت بعد ماطقت الباب وسلمت على عمتها وعلى سراب اللي نايمه : الحمدلله على سلامة سراب .
العنود : الله يسلمك ياقلبي , كيفك انتي وان شاء الله خفت الانفلونزا ؟
رتيل : الحمدلله بخير .
العنود : والله مشتاقين لك كثير - وبمزح - وانتي ماتمرين ولا تسلمين ؟
رتيل حست بإحراج فعلآ مقصره بزيارة اهلها كثير : اعذروني والله برمضان ماعندي وقت نهائيآ دوامي من 9 الصباح الى 9 بالليل .
العنود : الله يعينك , رتول عبدالله هنا ؟
رتيل : ايه بالديوانيه مع وائل .
وقفت العنود : انا بروح اسلم عليه .
رتيل وهي توقف : وانا بعد بروح اشوف غرفتي من زمان عنها .
وطلعت من غرفة عمتها ودخلت بغرفتها اللي اشتاقت لها كثير .
رن جوال وردت بـ : هلا .
رهف : هلا رتول وينك ؟
رتيل : عند اهلي .
رهف : تعالو بسرعه .
رتيل بخوف : وش صاير ؟
رهف : كل خير ان شاء الله بس انتي تعالي .
رتيل : اوكي , مع السلامه .
ونزلت تحت بسرعه : يمه رتيل تعالي تقهوي معاي والله اشتقت لك كثير .
رتيل وهي تلبس عبايتها بإستعجال : اتصلت علي رهف اخت عبدالله وتقول تعالي بسرعه .
نوال : وش صاير ؟
رتيل وهي تلبس نقابها : ما ادري بس شكلها مصيبه .
نوال وهي توقف : طيب اذا عرفتي قولي لي .
رتيل بعد ماقبلت راس امها : ان شاء الله , مع السلامه يمه .
وطلعت للسياره وشافت عبدالله ينتظرها ركبت رتيل : سلام عليكم .
عبدالله بهدوء : وعليكم السلام .
رتيل بخوف : عبدالله وش صاير ؟
عبدالله : ما ادري امي تقول لازم نروح لهم الحين .
وطلع عبدالله للبيت والصمت هو سيد الموقف بالسياره .
ورتيل خايفه كثير .
وعبدالله متوتر .
ووصلو ونزلو وعبدالله يمشي جنب رتيل .
فتح عبدالله باب المدخل ودخلو .
هاجر واقفه وتكلم بجوالها .
رهف جالسه ع الكنبه وتبكي .
شهد جالسه جنب رهف وبحضنها بنتها وتحاول تتماسك .
رتيل ماعادت تتحمل المنظر هذا " اكيد صايره لهم مصيبه"
تكلم عبدالله بصعوبه : ابوي فيه شي ؟
هزت رهف راسها بلا .
وشهد قامت وراحت لغرفتها .
رتيل زاد خوفها وتوترها وصارت ترجف : رهف وش فيكم ؟
قفلت هاجر من مكالمتها وطالعت بعبدالله اللي يطالعها : يمه وش صاير ؟
هاجر بإرتباك : عمتك مشاعل بالمستشفى وتبي تشوفك انت ورتيل .
عبدالله بخوف : وش فيها ؟
رهف بصوت يرجف وهي تحاول ترتب كلماتها : ج,جاتها صدمه عصبيه .
رتيل : وش سببها ؟
هاجر : ما ادري يله روحو لمشاعل والله تعبانه .
رتيل باستغراب : وانا لازم اروح ؟
هاجر : ايه هي قالت لي لازم تجينها .
رتيل قلبها مو متطمن " الله يستر "
وطلعو هي وعبدالله وركبو بالسياره وطالع عبدالله برتيل : عمتي تعبانه وتبي تشوفنا انا احس انه فيهم شي .
رتيل بعد مابلعت ريقها : عبدالله الله يخليك بسرعه روح للمستشفى .
وحرك عبدالله السياره وتوجه لمستشفى العامر .
دخلو ورتيل تحس انها مو قادره تمشي خلاص ماعاد فيها تحمل .
دخلو بغرفة مشاعل بعد ماسألو عنها الرسبشن .
وطالعت رتيل بالموجودين .
مشاعل جالسه ع السرير الابيض ومتغطيه عن فواز اللي واقف جنب رجال غريب اول مره تشوفه رتيل ( ناصر ).
ياسر واقف وراء سرير امه وجنبه خواله ابراهيم و علي .
عبدالله بخوف : وش فيكم ؟
مشاعل وهي تبكي اخذت الملف الاصفر اللي جنبها واعطته عبدالله : هذا فيه كل شي .
مسكه عبدالله بيدين ترجف وفتح اول صفحه .
شهادة ميلاد .
الصفحه الثانيه .. ملف تطعيمات لطفل .
الصفحه الثالثه .. شهادات مدرسه .
الصفحه الرابعه .. وثيقة الجامعه .
وعبدالله الى الان مو فاهم شي : عمتي كلها اوراق تخص رتيل .
مشاعل وهي تبكي بقوه : رتيل يمه تعالي .
راحت لها رتيل وهي تحس ان ريقها جف باست راس مشاعل وتفاجئت من مشاعل حضنتها بقوه .
•° البارت الخامس عشر °•






مدخل البارت :



عن عطية السعدي رضي الله عنه قال : قال رسول الله صلى الله عليه وسلم : ( إن الغضب من الشيطان , وان الشيطان خلق من النار وإنما تطفى النار بالماء , فإذا غضب احدكم فل يتوضأ ) .
-
-
-
-
-
راحت لها رتيل وهي تحس ان ريقها جف باست راس مشاعل وتفاجئت رتيل من مشاعل حضنتها بقوه .
شهق عبدالله ووقفت رتيل اللي كانت جالسه جنب مشاعل .
عبدالله بصدمه : عمتي اشلون رتيل بنتك ؟

~ ~ ~

فارس وهو يجلس جنب زياد : زياد وش هالجنون اللي فيك ياسر ماسوى لك شي عشان تقول لازم انتقم منه .
زياد بهدوء : رهف مو بنت عمي ؟
فارس : إلا بنت عمك .
زياد : يعني انا اولى فيها من ياسر وانا ابي رهف من زمان .
فارس : خلاص رهف ملكت يمكن من شهر ونص .
زياد : عادي مافيه مشكله يطلقها ياسر .
فارس بعصبيه : انت مجنون ؟
زياد وهو يحاول يسيطر على عصبيته : ايه مجنون اذا خلت بنت عمي على ذمة ياسر اللي ابوه قتل ابوي .
فارس : اللهم طولك ياروح , لا من جد انت مجنون الحين وش دخل ياسر بناصر ووش دخل رهف بعمي فهد ؟
زياد : انا ابي اقهر ياسر مثل ما ابوه قهرني .
فارس : الله يشفيك يازياد انا ماتوقعتك كذا .
زياد بقهر : فارس انا ماعشت يتيم مشرد بلندن وناصر السبب .
فارس : كبر عقلك يا زياد ياسر ماله دخل بالسالفه , روح لناصر وسوي فيه اللي تبي ياسر عاش مثل حياتك بدون اب .
زياد بغضب : والحين ياسر مبسوط مع ابوه وانا ميت بحسرتي .
فارس : والله ياسر يكره ابوه وهو واقف معاك .
زياد : صح ان ياسر واقف معاي وماسوى لي شي بس قهري على ابوي كبير .
فارس : الله يهديك ويصلحك وش هالتفكير ؟


~ ~ ~


فتحت رتيل عيونها وبصدمه مو مستوعبه كلام عبدالله .
اعطاها عبدالله الملف وقرأت اسمها بالكامل .
( رتيل ناصر عبدالرحمن العامر )
تراخى جسمها وطاحت واغمى عليها .
مسكها عبدالله قبل ماتطيح ع الارض وفز ياسر من مكانه ونادى النيرس اللي جابو سرير وشالو رتيل .
طالع عبدالله بمشاعل : عمتي ممكن اعرف وش سالفه ؟
مشاعل بين شهقاتها : انا اللي اعرفه ان رتيل بنتي وبس .
ياسر بعد ما اخذ نفس عميق : عمي فواز ووو . سكت مو قادر يقول لناصر ابوي يحس الكلمه هذي صعبه يقولها . لازم يقولون لنا السالفه الحين انا مو مستوعب انه رتيل هي اختي اللي اختفت من 23 سنه .
فواز : قبل 23 سنه قدمت استقالتي من شركة ناصر ورحت للبيت وجاني اتصال من ناصر ورحت له ويوم جيته سلمني بنت صغيره عمرها اقل من اسبوع وقالي رتيل امانه برقبتك لما ارجع او ربي ياخذ امانته , وخذيت رتيل ورحت للبيت واعطيتها زوجتي نوال , اللي تتمنى انه عندها مولود طبعآ انا وياها كلنا ربي ماكتب لنا اولاد وكنا متشفقين على الولد وربي رزقنا برتيل وربينها وكبرناها الين مازفيناها لولدكم عبدالله .
ياسر بعصبيه : اشلون تخليها تعيش معاك وانت مو محرم لها .
فواز : لا بالوقت هذاك كانت اختي توها جايبه ولد اللي هو وائل وخليتها ترضعها معاه وصرت لها محرم .
عبدالله بقهر : وانت اشلون ترضى انك تحرم ام من بنتها 23 سنه وظلمتها بالعيشه اللي هي عايشتها ؟
ياسر وهو يطالع عبدالله : انت اخر من يتكلم عن الظلم .
مشاعل : ياسر الله يهديك وش فيك على ولد خالك ؟
ياسر بقهر : يمه انتي ماشفتي وش يسوي بأختي ، عبدالله عذبها والله عذبها .
عبدالله بعصبيه : وانت وش دخلك بيني انا وزوجتي ؟
ياسر بعصبيه : انا الحين اخوها .
عبدالله : ما اعتقد اني عذبت رتيل او سويت لها شي يزعلكم .
ياسر : الموضوع هذا مو وقته الحين .
ابراهيم : فواز وشلون قدرت تدرس رتيل وتوظف وتتزوج وكل اوراقها واثباتاتها مزوره .
فواز : الواسطه تسوي كل شي , وخلاص اليوم ظهر حقكم وانا ابي اروح ومابيني وبينكم شي .
صرخ ياسر : كل هذا وتقول مابيني وبينكم شي ؟ عذاب السنين اللي راحت يروح هبآ منثور ؟
فواز : يعني وش تبيني اسوي هذا ناصر هو اللي سوى كل شي قدامكم وبين يديكم .
وقف عبدالله : عن اذنكم بروح اشوف رتيل .
وطلع من الغرفه وراح لغرفة رتيل اللي ماتبعد عن غرفة امها كثير ودخل : سلام عليكم .
رتيل اللي فاقت من الاغماء وجالسه ع السرير وتبكي : عبدالله الله يخليك اتركني بحالي اللي فيني مكفيني .
عبدالله وهو يجلس ع الكرسي اللي جنب سريرها : رتيل انا مو مستوعب اللي صار اشلون انتي بنت عمتي ؟
رتيل بين شهقاتها : اطلع من هنا تكفى ياعبدالله ابي اجلس بروحي .
وقف عبدالله وهو متضايق حيل : خلاص انا طالع .
وطلع من عند رتيل .
وهي حطت يدينها على وجهها وصارت تبكي بقوه .
" آآه ليش يصير فيني كذا , اشلون انا اصير بنت مشاعل ؟ وامي نوال يعني مو امي وكل الكره لعايلة العامر اللي اشوفه بكلام امي نوال واجهل سببها كله عشاني بنت مشاعل , آآه ياربي خفف عذابي ياربي ما اقدر اتحمل آآه يايمه انحرمت منك كل السنين اللي راحت وانحرمت من عطف الام الصادق من الام اللي حملت فيني وولدتني وانحرمت منها "
, , , ,
يمه حنانك والغلا وين ابلقاه
يمكن جروح الامس تشفى وتلتم
يمه وهذا الجرح سوى سواياه
يكبر معي والله بالحال يعلم
يمه نطقت حروف يمه ومعناه
لكن صدى يمه بصوتي تلعثم
انا اليتيم اللي تعنى بدنياه
لوعه مع الايام والقلب مهتم
وينك يبه ماعدت انا الهم أقواه
يبه يبه ياليت لك قلبي يفهم
تدري بهذا الحال والحال ماأقساه
مابين حزن في عروقي مع الدم
ابي اخوي اللي من الناس اهواه
وابي بعد خالي وابي لي بعد عم
مالي سوى بالصبر بآخذ مزاياه
دام الجروح اللي بقلبي ترنم
( فهيد البقعاوي )


~ ~ ~

بيت ابراهيم العامر...
رهف وهي تبكي : عبدالله رتيل بنت عمتي .
عبدالله وهو يحاول يهديها : طيب ليش كل هالبكاء ؟
رهف : انت لو تسمع كلام عمتي مشاعل عن بنتها اللي اختفت وهي صغيره يتقطع قلبك عليها .
عبدالله بابتسامه : خلاص اللي مثلك مايحزن يفرح لأن عمتي مشاعل رجعت لها بنتها اللي هي انحرمت منها .
رهف : ياقلبي على رتيل , كيفها الحين ؟
عبدالله : تعبانه ومنهاره ولا تبي تكلم احد .
رهف وهي تمسح دموعها : بروح لها , تروح معاي ؟
عبدالله وهو يسند ظهره ع الكنبه : لا مو رايح .
طلعت رهف مع الدرج وجات هاجر وجلست قدام عبدالله : عبود وش فيها رتيل ؟
عبدالله بحزن : انهيار عصبي .
هاجر : ومشاعل الحين كيفها ؟
عبدالله : الحمدلله احسن منها اول مادخلت ويقول الدكتور اول مادخلت كانت اقرب للتعرض لمرض الزهايمر لأن صدمتها قويه جدآ .
هاجر : الحمدلله مشاعل عرفت بنتها , رتيل بنت عمتك لا تسوي فيها سواتك الحين .
عبدالله : يمه والله غصب عني انا ما ادري وش اللي يصير فيني اذا شفت رتيل احس بضيقه وكتمه من اول يوم بزواجنا إلى اليوم , حتى قبل شوي بالمستشفى والله مو قادر اتحمل وقفتها جنبي حتى يوم مسكتها احس اني بدوخ مو قادر حتى اطالعها .
شهقت هاجر بخوف وهي تسمع كلام ولدها : اسم الله عليك حبيبي لا تخوفني عليك .
عبدالله بعد ماقبل راسها : تطمني يا امي ولا تخافين .
هاجر : طيب وش فيك ؟
عبدالله : والله ما ادري وش اللي فيني , يمه تكفين ادعي لي دعوة الام مستجابه والحين احنا برمضان ودعوة الصايم ان شاء الله مقبوله .
هاجر : الله يحنن قلبك على رتيل ويكشف البلاء اللي فيك .
عبدالله : امين يارب .

~ ~ ~

دخل ياسر غرفة رتيل وشافها جالسه ع السرير وتبكي : رتيل .
فزت رتيل وكانت بترفع طرحتها على راسها وتتغطى واستوعبت انه ياسر اخوها وبحيا وخجل : نعم .
ياسر بعد ماباس راسها ومسح على شعرها : رتيل ادري السالفه هذي مو بسيطه وإلى الان مو مستوعبه .
هزت رتيل راسها بإيجاب وهي تسمع كلامه .
وكمل : خلاص عمي فواز قالنا كل السالفه .
رتيل وهي تبكي بمراره : انت مو حاس بربع النار اللي شابه بداخلي .
ياسر : يابعد عمري ياختي والله ماتنلامين بس خلاص اللي فات مات واحنا عيال اليوم لا تكدرين خاطرك وافرحي بأمك واخوك اللي فرحانين فيك.
ابتسمت رتيل مجامله لياسر : والله فرحانه فيكم .
ياسر بابتسامه : اللهم لك الحمد التم شملنا كانت امي تقولي ان شاء الله بنلقى اختك ويلتم شملنا وارتاح من الهم , واقولها اختي اكيد ميته , كنتي عايشه بيننا ولا احد عرف انه انتي بنت مشاعل المفقوده من 23 سنه .
رتيل وهي تمسح دموعها : كنت احمل مشاعر خاصه لأمي مشاعل كنت احبها مثل حبي لأمي حتى هي اغلى من عمتي هاجر , سبحان الله عمر الماء ماصار دم .
ياسر : حتى امي والله كانت تحبك حيل وتقول البنت هذي دخلت قلبي اول ماشفتها وهي تعتقد لأنك بعمر بنتها حبتك .
رتيل : ياسر ابي اشوف امي وابو..
حط ياسر يده على فمها قبل لا تكمل كلمتها : لا تقولين ابوي هو مو اب مايستحق الاسم هذا , ماعنده قلب ولا دم ولا احساس رماك على صديقه من صغرك واحرق قلب امي عليك وسمعته بالتراب .
رتيل : بس مهما كان هو ابوي انا قطعه منه .
ياسر : لا يارتيل الابو هذا ماله وجود بيننا لا انا ولا انتي ماعشنا معاه عشان يصير ابونا وهو تركنا بأختياره واحنا اليوم نتركه بأختيارنا .
رتيل بعد ما اخذت نفس عميق : طيب وائل يصير اخوي ولا مو محرم لي ؟
ياسر : لا وائل اخوك من الرضاعه .
رتيل : تكفى ياسر كلم وائل ابيه ضروري .
ياسر بابتسامه : من عيوني , بس رقمه مو معاي .
رتيل : تسلم عيونك يا اخوي , انا ما اقدر اكلم وائل ما ابي اخوفه علي .
وطلعت رتيل جواله واعطته ياسر : شوف رقمه هنا .
اخذ ياسر رقم وائل بجواله وقال وهو يسجل الرقم : رتول تبين نوال تجي معاه ؟
رتيل هزت راسها بلا وهي تكتم شهقاتها . وطلع ياسر .
نزلت دموعها وسكرت عيونها " ليش يسوون فيني كذا ؟ وعبدالله المفروض هو اللي واقف معاي بالوقت هذا بس خلاني لوحدي , خلاص الحين ياسر عضيدي وسندي وعوني بعد الله يعني لو قلت له ان عبدالله يكرهني ومايبيني اكيد بيخليه يطلقني , اذا انتهت الازمه هذي انا لازم اكلم ياسر "
فتحت عيونها بألم ومسحت دموعها ونزلت من السرير ودخلت دورة المياه وغسلت وجهها وطالعت بالمرايه .
وجهها شاحب وعيونها ذبلانه وانفها احمر من البكاء والدموع متجمعه بعيونها .
الصدمه اللي هي تعرضت لها مو بسيطه ابدآ .
رجعت للغرفه وجلست ع السرير ودخل اخوها ياسر ومعاه وائل اللي من شافها راح لها بسرعه وحضنها وباس راسها وبحنان : ياقلب اخوك لا تبكين اللي مثلك يفرح .
رتيل بين شهقاتها : اي فرح يا وائل وانا عايشه الحين بدوامه ما ادري اشلون بعيش حياتي مشتته ضايعه .
وائل : احمدي ربك انك رجعتي لأمك , والله الحزن هذا ماراح ينفعك بشي .
ياسر : عن اذنكم بروح لأمي .
وائل : اذنك معاك .
ابعدت رتيل عن حضن وائل وطالعت فيه : وائل انا مو عارفه اشلون اتقبل حياتي .
وائل : اذا شفتي امك والله راح تنسين الحزن هذا كله وتعيشين احلى حياه - وبمزح - بس مو تنسين اخوك وائل .
ابتسمت رتيل : انسى نفسي بس ما انساك ياخوي .
وائل بعد ما باس راسها : الله لايحرمني منك .


~ ~ ~


بيت فواز الحمد...
نوال : وين وائل ؟
العنود : اتصل عليه ياسر قريب عبدالله يقول رتيل بالمستشفى .
نوال بخوف : ياويلي على بنتي وش فيها ؟
العنود : وائل ماقالي ويقول اذا رجع من عندها يقولنا .
نوال : العنود والله انا مو متطمنه على وضع رتيل وهي بين ال عامر .
العنود : الله يهديك يا نوال هي بين اهلها .
نوال بعصبيه : لا تقولين اهلها يالعنود هم مو اهلها .
العنود بخوف على نوال : خلاص يانوال ماقلت شي - وطالعت العنود بساعتها - ياربي تأخر له ساعه كامله وهو بالمستشفى ما اتصل علي .
نوال : الله يستر .
العنود وتوترها يزداد : تتوقعين من الانفلونزا اللي جاتها من يومين .
نوال : بيني وبينك انا مو مصدقه بالانفلونزا هذي فيه احد يزكم بنص الصيف مافيه تغير جو او انقلاب بالجو ورتيل بنتي واعرفها زين والزكام مايجيها إلا بين فصل الخريف والشتاء واذا انتهى الشتاء .
العنود : يعني وش فيها وتخفي عنا ؟
نوال : انا قلبي ناغزني من يوم زواجها احس ان السر بينكشف انا خايفه يالعنود ومو مرتاحه ومتطمنه على حياة بنتي .
العنود : تعوذي من الشيطان ولا تخلين الوساوس هذي تلعب باعصابك وتقلقك .
انفتح الباب ودخل فواز اللي لابس شماغه وعقاله بيده والحزن طاغي على وجهه .
ودموعه مازالت اثارها .
وقفو نوال والعنود بخوف .
سلم عليهم فواز وبعدها جلس ع الكنب بتعب وهو مازال صامت مانطق ولا حرف .
نوال وهي ترجف : فواز بنتي رتيل وش فيها ؟
فواز بحزن بالغ وبمراره : خلاص انكشف كل شي .
ماقدرت تتحمل نوال وصرخت بفواز : ليش تسوي كذا ؟ لييش ؟
مسكتها العنود : استهدي بالله يا نوال .
نوال وهي تبكي وبحرقه : ليش يحرمني من رتيل ؟
العنود وهي تبكي : خلاص هي بعد انحرمت من امها والحمدلله رجعت لها .
نوال وصوتها يتلاشى وجسمها يتراخى وهي تتمتم : انا امها , انا امها , الام اللي تربي مو اللي تولد .
وطاحت على الارض .
فاقده وعيها .


~ ~ ~


عند رتيل...
بعد ما طلع وائل من عند رتيل دخل ياسر وقالت رتيل : امي عندها احد ؟
ياسر : لا .
وقفت رتيل واعطاها ياسر عبايتها : رتيل كيفك الحين ؟
رتيل بغصه : حالي مايسر .
ياسر بخوف على رتيل : رتيل وش فيك ؟
انفجرت رتيل تبكي بألم : انا مو قادره اعيش بالشتات هذي احس فكري مشوش مو قادره استوعب ان فواز ونوال مو اهلي .
ياسر وهو يمسك يدها ويساعدها على الاتزان والمشي . وبهدوء : ادري صعبه عليك ومو متقبلتنا , بس لاتكسرين فرحة امي فيك وتبكين عندها تكفين يارتيل حاولي تحسسينها انك فرحانه .
طالعته رتيل : والله فرحانه فيكم , بس إلى الان مو مستوعبه انك اخوي ومو مستوعبه ان مشاعل امي يبي لي ع الاقل يومين .
ياسر : انا حاولت اكسر حاجز الخجل بينا بس شكلك إلى الان مو مستوعبه شي .
رتيل : خوفك علي وقفتك معاي بضروفي الصعبه هذي تحسسني فعلآ انك اخوي , الله يخليك لي .
ياسر : ويخليك لي يا اختي , إلا عبدالله وينه ؟
رتيل بضيقه : ما ادري يمكن له 3 ساعات من طلع من عندي ولا ادري وينه الى الحين .
ياسر : حياتك مع عبدالله مو زينه صح ؟
رتيل ماتبي تضايق ياسر : إلا الحمدلله زينه .
ياسر : انا دايم اسمع امي تقول عبدالله ضام رتيل وقهرها وعيشها بعذاب مايعلمه إلا الله .
رتيل ابتسمت بألم : كل مشكله لها عند ربي حل .
ياسر : اختي والله ماتنضام وراسي يشم الهوا واذا حياتك مع عبدالله مو زينه من بكره وهو مطلقك .
شهقت رتيل : لا لا ما ابي اتطلق انا ابي عبدالله .
ابتسم ياسر : شكلك تحبينه حيل .
ابتسمت رتيل بخجل .
وساد الصمت بينها هي وياسر وشافت اشجان تمشي بالممر وشهقت : رتيل ؟
طالعت رتيل بياسر : هذي صديقتي اشجان .
ترك ياسر يد رتيل يوم شافها بتسلم على اشجان .
وسلمت رتيل على اشجان وقالت لها اشجان بهمس : وش جابك للدكتور ياسر ؟
رتيل بابتسامه : ياسر اخوي .
اشجان بصدمه : اشلون ياسر اخوك ؟
رتيل : انا بنت مشاعل , وربتني نوال عندها والحين انكشف كل شي .
اشجان : يعني انتي بنت خالتي مشاعل اللي هي تدور عليها ؟
رتيل : ايه , عن اذنك بروح لآمي .
وراحت لياسر اللي واقف بعيد عنهم : يله ياسر .
ومشى معاها ياسر وقلب رتيل يدق بقوه وتحس انه طبول بصدرها ونفسها يعلو ويهبط .
ياسر بخوف على رتيل : رتول فيك شي ؟
رتيل بصوت يرجف : خايفه .
ياسر وهو يشد على يدها اللي بيده : لا تخافين امي تحبك وتبيك .
رتيل : بس أنا خايفه اني اكسر فرحة امي وهي فرحانه فيني كثير .
ياسر : طمني قلبك بذكر الله وادخلي , قال تعالى ( أَلَآ بِذِكّرْ الله تَطْمَئِنُ اَلْقّلُوْب ) .
رتيل : لا اله إلا الله .
ودخلت مع ياسر لغرفة امها وشافت مشاعل جالسه ع السرير وتقرأ قرآن .
راحت لها رتيل وسكرت مشاعل قرأنها ومسكت يد رتيل وباستها ونزلت دموعها : رتيل حبيبتي تعالي بحضني بشفي جروحك بعوضك الحنان اللي فقدتيه بحس فعلآ ان بنتي اللي فقدتها من صغرها الحين بين يديني وعندي .
جلست رتيل جنب مشاعل وهي اللي حضنت امها وباست راسها ويدها : يمه فديتك لاتبكين .
مشاعل بعد ما مسحت دموعها : ماراح ابكي وانتي قدام عيني .
ياسر بمزح وبيغير جو الحزن : يمه مو تدلعين رتيل وتنسيني ترا انا ولدك .
طالعت مشاعل بياسر اللي جالس ع الكرسي وتعدلت بجلستها : الله لايحرمني منكم .
حطت رتيل راسها على صدر امها وبتعب : يمه ضميني .
ضمتها مشاعل وهي تهمس لها : اسم الله عليك يارتيل وش اللي صار لك ليش وجهك شاحب كذا ؟
رتيل وهي تبكي : يمه تعبانه وربي تعبانه , ومو مستوعبه اللي صار , بس والله ارتحت الحين وحاسه بسعاده ماتنوصف .
مشاعل : اكيد صعب عليك تستوعبين انه انا امك وياسر اخوك يبي لك ع الاقل اسبوع , بس ياقلبي ما ابي اشوفك بالحزن هذا .
ابتسمت رتيل : من عيوني يايمه , حزني هذا انطوى من يوم شفتك انتي وياسر جنبي وعون لي الله لايحرمني منكم .
مشاعل بعد ماباست يد رتيل : يابعد عمري يارتول من يوم ماشفتك وانا احبك واحس انك اغلى من بنات اخواني ومو عارفه السبب سبحان الله احساس الام مايخيب .
ياسر بابتسامه : يمه والله رتيل تشبهك .
ابتسمت مشاعل : كانت تقولي هاجر رتيل تشبهك واقول لها ربي يخلق من الشبه 40 ماكنت اعرف انها بنتي اللي انتظرتها 23 سنه .
رتيل : حتى عبدالله ايام ملكتنا قالي اني اشبهك .


~ ~ ~

بيت فواز الحمد...
صرخت العنود : نواااال .
فز فواز وراح لها يركض وبصوت عالي وحس انه فقد عقله : نواااال , اتصلي على الاسعاف بسرعه .
اتصلت العنود بالاسعاف .
وفواز يحاول يصحي نوال بس للاسف .
اللي بين يدينه جثه هامده لا حول ولا قوه .
بين لحظات الخوف والترقب والتوتر .
وصلت سيارة الاسعاف ونقلو نوال لأقرب مستشفى .
ودخلو وراها العنود وفواز يركضون .
وقفو امام غرفة العنايه المركزه .
شهقت العنود وحطت يدها على فمها : نوال عندها مرض بالقلب .
فواز بخوف : الله يستر .
العنود وهي تبكي : اخاف افقد نوال هي اختي وصديقتي اللي ما اقدر استغني عنها , يارب لا تحرمني منها .
فواز : العنود اتصلي على وائل وقولي له ينتبه على سراب .
تذكرت العنود سراب وطلعت جوالها واتصلت على فجر : الوو .
فجر بصوت كله نوم : هلا عمتي .
العنود : فجر حبيبتي انتبهي لسراب , احنا الحين بالمستشفى نوال تعبانه .
فجر بخوف : وش فيها خالتي ؟
العنود بكذب : ما ادري فجأه كذا طاحت علينا ونقلناها للمستشفى وهي الحين بالعنايه .
فجر : لا حول ولا قوة , الله يقومها بالسلامه , تكفين عمتي طمنيني عليها .
العنود : من عيوني اذا طمنا عليها الدكتور بتصل عليك .
فجر : تسلمين عمتي , مع السلامه .
العنود : مع السلامه .
ودخلت جوالها بشنطتها ووقفت جنب فواز وهي خايفه على نوال .


~ ~ ~

ابها...
ام فيصل بابتسامه لفيصل : يابعد عمري يافيصل والله فرحتني بهالخبر ومين اللي بتخطبها ؟
فيصل بضيق : اي وحده تصلح لي اخطبيها انا مو عاجبتني إلا شهد .
ام فيصل : بزوجك حنان بنت خالتك والله تسوى شهد .
فيصل : يمه الله يرضى عليك اشلون تزوجيني مطلقه ؟
ام فيصل بدفاع عن بنت اختها حنان : حتى انت الحين تعتبر مطلق زوجتك .
فيصل : والله ما اطلق شهد وعلى جثتي اطلقها .
ام فيصل بعصبيه : وش هالكلام ؟
فيصل وهو يوقف : كلامك كله على راسي بس اطلق شهد مستحيل .
ام فيصل : طيب بكره بخطب لك حنان .
فيصل بدون نفس : سوي اللي تبين بس مو بالوقت هذا , خليه بعد العيد .
ام فيصل بابتسامه : ان شاء الله بكلمها بعد زواج قمر .
فيصل : يصير خير .
طلع فيصل من عند امه متضايق ومهموم ركب بسيارته وهو يفكر " وش الذنب اللي ارتكبته شهد عشان اتزوج عليها , لا لا مابي اخسر امي عشان شهد , آآه اشتقت لك ياشهد واشتقت لصوتك "
طلع جواله وفتح رقمها وضغط على زر الاتصال وجاه صوت شهد بعد فتره : هلا .
فز قلب فيصل واخفى لهفته وشوقه تحت عصبيته المصطنعه : انتي مو ناويه ترجعين ؟
شهد : مستحيل ارجع لأبها .
فيصل : خلاص ترا اذا مارجعتي قبل العيد بتزوج عليك .
شهد كتمت شهقتها وبصوت حاولت انه يصير طبيعي : طيب الله يهنيك تزوج .
فيصل باستغراب : يعني ماهمك ؟
شهد بكذب : لا ولا راح يهمني زواجك , بس ياليت المره هذي تتزوج وحده عاجبه امك عشان ماتظلم بنت الناس مثل ماظلمتني .
فيصل : إلا امي ياشهد , واذا مو راجعه ما أحد جابرك .
شهد : قلت لك يافيصل مستحيل ارجع وانت الله يهنيك باللي تسعدك .
فيصل : شهد وش هالبرود معقوله انتي موافقه اني اتزوج ؟
شهد : والله هذي حياتك وكيفك فيها , بس لو سمحت لا عاد تتصل فيني مره ثانيه .
فيصل : اذا تزوجت اكيد انتي بترجعين لبيتك وغصب عنك .
شهد بقهر : مو على كيفك تجبرني .
فيصل : شهد ارجعي بالطيب احسن لك , ولا ترا باخذ لتين .
شهد : انا مو ضعيفه مثل قبل ولاتحاول تضغط علي بلتين اذا كان بتاخذها روح للمحكمه والقانون راح يصير معاي .
فيصل : يعني المشاكل مستمره بينا ؟
شهد : والله انت اللي اخترت الشي هذا , مع السلامه .
وسكرت المكالمه ورمت نفسها ع السرير وبدأت بدوامة بكاء مريره .
" وش ذنبي تتزوج علي يافيصل ؟ مستحيل احد ياخذه مني ايه هو زوجي وما اسمح لوحده ثانيه تشاركني فيه مستحيل اخلي الجو يصفاء لها , آآآه يافيصل ماكان هذا ظني فيك والله خيبت ظني فيك تصدق كلام امك الظالمه واختك الحقيره وتتزوج علي "


~ ~ ~

المستشفى...
بعد مرور ساعتين من الانتظار امام غرفة العنايه .
توتر خوف .
طلع الدكتور وهو منزل راسه للارض .
وقف فواز وهو عارف ان نوال فيها شي .
تقدم للدكتور بخطوات متردده وهو خايف : دد, دكتور نوال , ش , شفيها ؟
الدكتور : والله مش عارف ائولك ايه يا استاز...


•° البارت السادس عشر °•








مدخل البارت :






( وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الْأَمْوَالِ وَالْأَنْفُسِ وَالثَّمَرَاتِ وَبَشِّرِ الصَّابِرِينَ * الَّذِينَ إِذَا أَصَابَتْهُمْ مُصِيبَةٌ قَالُوا إِنَّا لِلَّهِ وَإِنَّا إِلَيْهِ رَاجِعُونَ * أُولَئِكَ عَلَيْهِمْ صَلَوَاتٌ مِنْ رَبِّهِمْ وَرَحْمَةٌ وَأُولَئِكَ هُمُ الْمُهْتَدُونَ ) سورة البقره آيه ( 155 - 157 )
-
-
-
-
-
الدكتور : والله مش عارف ائولك ايه يا استاز دئات الئلب مش منتزمه وكمان اضطراب حاد بنفسيتها .
فواز بخوف : يعني كيف دقات قلبها مو منتظمه هي بتموت ؟
الدكتور : العلم عند الله انا ما اعرف , بس هيا ساعتها محدوده والتنفس في انخفاض حاد .
شهقت العنود : نوال ساعاتها محدوده ؟
الدكتور : انا اسف على الاخبار اللي مش كويسه بس هذا امر ربنا .
العنود : ابي اشوف نوال .
الدكتور : اتفضلي .
دخلت العنود وهي تجر خطاها طالعت بنوال اللي ممدده على سرير ابيض والاجهزه محاوطتها مع كل مكان صرخت العنود وهي تشوف دقات القلب اللي بالجهاز تحدث صوت انذار بأن القلب توقف تمامآ .
راحت تركض العنود لنوال مسكت يدها البارده : نوااال , نواال .
هزت جسد نوال الغايبه عن الدنيا وببكاء شديد : نواال لا تموتين وتتركيني .
وصرخت : نوااال .
دخلو الممرضات ومعاهم الدكتور .
ومسكو ممرضتين العنود المنفعله وتصارخ عليهم .
طلعوها من العنايه وهي تبكي وتحاول تتخلص منهم : خلوني ابي اشوف نوال , خلووني .


~ ~ ~


بعد يومين من الاحداث اللي صارت .
مستشفى العامر...
طلعت مشاعل من المستشفى ومعاها عيالها ياسر و رتيل .
دخلت ببيتها وفتحت الانوار وطالعت رتيل بابتسامه : نور البيت بطلتك يابنتي .
رتيل بابتسامه بعد ماقبلت راس امه : منور بوجودك يا اغلى ام فالكون .
مشاعل بعد ماضمت رتيل : حياتي انتي جعلني ما انحرم منك .
رتيل : ولا منك يالغاليه .
ياسر : رتول عبدالله اتصل علي ويقول بيمرك على صلاة العشاء وياخذك .
رتيل بضيقه : لا ابي اجلس مع امي .
ياسر بهمس لرتيل : اذا عبدالله مضايقك قولي لي .
رتيل بتبعد الشكوك : ياسر وش فيك مو مصدقني انا وعبدالله مابينا شي واحبه وهو يحبني وعايشين حياه حلوه .
ياسر : اي حياه حلوه وهو مافكر باليومين اللي راحو يجي يتطمن عليك .
رتيل بإرتباك : طيب انا ابي عبدالله بسلبياته وايجابياته .
ياسر : رتول انا ما ابيك تعيشين حياه ناقصه .
رتيل : الحمدلله حياتي كامله .
مشاعل طالعتهم : وش فيكم ؟
ابتسم ياسر : بقنعها تجلس عندنا وهي تقول بتجلس هنا يومين وتروح لبيتها .
طالعت مشاعل برتيل اللي واقفه جنب ياسر : لا ياقلبي ابيك تجلسين عندي ع الاقل اسبوع .
رتيل حست بالإحراج : ان شاء الله اجلس عندك اسبوع بس مو بالوقت هذا انا لازم ارجع للبيت .
مشاعل : على راحتك ياقلبي .
ورن جوال رتيل وردت بـ : هلا وائل .
وائل يحاول يخفي حزنه عن رتيل : شخبارك رتيل ؟
رتيل بابتسامه وهي تجلس ع الكنبه : الحمدلله تمام , انت كيفك ؟
وائل : الحمدلله بخير , رتول ياقلبي بجيك الحين واخذك للبيت .
رتيل : لا الحين ما اقدر .
وائل اخذ نفس عميق : رتيل انتي عارفه انه كل شي يصير قضاء وقدر ولا ؟
رتيل بخوف : وائل صاير فيكم شي ؟
وائل : خالتي نوال تطلبك الحل .
ما استوعبت رتيل الخبر الصاعقه عليها إلا بعد فتره وبعدم تصديق : امـ امي وشـ , وش فيها ؟
وائل خاف على رتيل : رتيل ياقلبي كلنا بنمشي على هالدرب وكلنا بنموت .
رتيل استلمت للبكاء : وائل امي ماتت صدق ؟
وائل : لا اله إلا الله رتيل هذا قضاء وقدر .
رتيل بصعوبه : متى ماتت ؟
وائل : قبل يومين الله يرحمها .
شهقت رتيل : يومين وماقلتو لي , ما كأني بنتها ولازم اصير موجوده ؟
وائل : رتول ياقلبي والله ما ابي اخرب فرحتك بأهلك .
بلعت رتيل ريقها : وائل بعدين اكلمك .
وسكرت جواله ونزلته ع الطاوله اللي قدامها طالعتها مشاعل : رتيل حبيبتي وش فيك .
انهارت رتيل تبكي بقوه وبصوت مبحوح من البكاء : امي ماتت .
قامت مشاعل وجلست جنب رتيل وحضنتها : الله يرحمها ويغفرلها , تبينا نروح لبيتها الحين ؟
رتيل ببكاء : لا الحين ما اقدر ؟




~ ~ ~


جناح فارس وغاده...
غاده : فارس انت عارف ان رتيل تصير بنت عمتنا مشاعل ؟
ابتسم فارس : سبحان الله الاقدار جمعتهم .
غاده بتذمر واضح : وع ياكرهي لها كان عندي امل يطلقها عبدالله وتروح لأهلها بس الحين على كبدي وين ما اروح بلقاها .
فارس وهو يطالع غاده : وش هالكلام ؟
غاده بعد ماتأففت : اكرهها , الحيوانه هذي شايفه نفسها علي .
فارس بعصبيه : غاده حرام تقولين كذا وهذي بنت عمتي ما ارضى عليها .
وقفت غاده وبصراخ : ماجاء لها يومين بنت عمتك لا قول انك تحبها .
صفعها فارس على وجهها : هذي زوجة اخوي وبنت عمتي وانا مو خاين .
غاده وهي تحط يدها على خدها وتطالع فارس بصدمه : تضربني عشان الحقيره رتيل ؟
فارس وهو يحاول يتمالك نفسه : انتي تماديتي وكلامك ينرفز .
غاده وهي تبكي : 4 سنوات من زواجنا ولا مره مديت يدك علي والحين تمد يدك علي عشان رتيل ؟
فارس بعد ما اخذ نفس عميق : كل شي ارضى فيه ياغاده إلا تشككين بشرفي .
غاده بعد مامسحت دموعها : والله لتندم قد شعر راسك على الكف هذا .
فارس : بصراحه ياغاده حركاتك الايام هذي غريبه مره وامس متهاوشه مع شهد .
غاده : ايه وانت واقف مع اهلك ضدي .
فارس : هم اهلي .
غاده بعصبيه : وانا زوجتك , يعني اولى من اهلك .
فارس : طيب استهدي بالله واتركي العصبيه هذي .
غاده وهي تطالع بفارس : انا مو لعبه عندك تضربني وترجع تراضيني .
فارس : ومين اللي قال اني ابي اراضيك عمرك ان شاء الله مارضيتي .
غاده انقهرت منه : فارس بليز اطلع من هنا .
فارس وهو يوقف : خلاص بطلع ولا راح تشوفين وجهي مره ثانيه .




~ ~ ~


عصر يوم الجمعه .
بغرفة رتيل...
جالسه على سريرها ودموعها تنزل على خدودها بسرعه وهي صامته ومستمعه لأخوها ياسر اللي جالس ع الكرسي اللي جنب سريرها .
ياسر : الحمدلله هي صوامه قوامه وماتت بالعشر الاواخر من رمضان ماشاء الله عليها .
رتيل بعد مابلعت ريقها : مهما كان هذي امي واكيد بحزن عليها وحزني عليها يبي له شهوور .
ياسر : رتول ياعمري الاسلام شرع لنا الحزن 3 ايام بس حرام تزودينه .
رتيل : آآه غصب عني يا اخوي .
ياسر : الله يرحمها الحين لها 3 ايام ميته خلاص يكفي دموع .
رتيل بعد مامسحت دموعها : مو بيدي ياياسر .
ابتسم ياسر : يله رتول لا اشوف دموعك مره ثانيه , زواجي بعد كم يوم وابيك اسعد انسانه .
رتيل بحب لأخوها : يابعد عمري ياياسر الله يوفقك ويتمم لك .
ياسر : رتيل جالك يوم كامل حابسه نفسك بغرفتك خلاص حرري نفسك .
رتيل بألم : ياسر بروح اعزي اهلي وبسلم عليهم .
اشر ياسر على عيونه : من عيوني بس بعد الفطور .
رتيل : اوكي .
ياسر وهو يوقف : عبدالله اتصل علي يقول اليوم يبي يشوفك ضروري اقوله يجي او لا ؟
رتيل " آآه اشتقت لعبدالله 6 ايام ماشفته " : لا ما ابي اشوفه وهو ليش مايتصل علي .
طلع ياسر من عندها .
سكرت رتيل عيونها وسندت راسها على السرير وهي تبكي بمراره " ياربي خذ روحي وريحني من دنيا العنا اللي مو قادره اسعد نفسي فيها "
مسحت دموعها وهي تسمح طق خفيف على الباب وبصوت مبحوح : ادخل .
دخلت شهد ونزلت طرحتها على رقبتها : سلام عليكم .
رتيل بابتسامه : عليكم السلام .
تقدمت لها شهد وسلمت على رتيل بحراره : شخبارك ياقلبي ؟
رتيل بتعب : بخير الحمدلله .
شهد : عظم الله اجرك بأمك , والله كنت بجيك امس مع امي بس لتين تعبت .
رتيل : الله يجزاك خير حبيبتي .
شهد تحاول تغير جو الحزن : ياسر ورهف مابقى لهم إلا 10 ايام ونزفهم لبعض .
رتيل : الله يوفقهم , يمكن هذا اول زواج فرحتي فيه كبيره , بس ولو تبقى مكسوره .
شهد : وش هالكلام يارتيل الحمدلله ربي رحمنا بالحزن 3 ايام بس .
رتيل وهي تكتم شهقاتها وبغصه : شهد لو خالتي ميته بتفرحين وتعيشين مثل الناس ؟
شهد : ياقلبي كلنا راح نمشي مع الطريق هذا وحرام نحزن ومو زين الحزن .
رتيل : آآه ياشهد انا حياتي من بدايتها كذا من مصيبه لمصيبه اعظم .
شهد : حياتي لاتكدرين خاطرك والدنيا دار ابتلاء والمسلم اذا ابتلي صبر قوي ايمانك بربك واصبري .
تنهدت رتيل : ماعاد فيني صبر خلاص .
شهد : لا رتول ياعمري حرام الكلام هذا .
رتيل وهي تحاول تتماسك : الله يقوي قلبي .




~ ~ ~


غربت شمس اخر يوم رمضاني . واضيئت السماء بألعاب ناريه احتفالآ بعيد الفطر المبارك .
على سفرة الافطار...ببيت ابراهيم العامر.
مشاعل , هاجر , شهد , رتيل , رهف , غاده .
شهد بابتسامه وهي تطالع رتيل : تو مانور البيت .
رتيل بود : منور بوجودك ياقلبي .
مشاعل وهي تطالع رتيل اللي جالسه جنبها : ياعمري والله راح افقدك .
باست رتيل خد امها وبمزح : يمه خلاص مليت منكم انا مشتاقه لعبدالله يمكن من 12 يوم ماشفته .
مشاعل : ياقلبي الله لايحرمكم من بعض .
غاده اللي مازالت تحمل الحقد والكره لرتيل : لو هو مشتاق لك مثل ما انتي مشتاقه لك كان راح لك بالبيت .
رتيل ببرود : وانتي وش دخلك باللي بيننا ؟
غاده : عبدالله يكرهك وانا عارفه انه ايام معدوده وبيطلقك .
رتيل بعد مانزلت كوب عصيرها على الطاوله : هذا بعلم الغيب وما احد يعرف عنه إلا الله .
غاده بقهر : والله ماتجلسين مع عبدالله اكثر من سنه هو مو متحملك ماتحسين على دمك انتي ؟
هاجر وهي تطالع غاده اللي جالسه جنبها : غاده خلاص مو وقتك .
غاده وهي تحاول تخفي دموعها وبغصه : عمتي لاتصيرين معاها ضدي .
وطلعت من عندهم واراحت لجناحها دخلت وقفلت الباب وجلست على الكنبه وهي تبكي " ليش انا العقيم مو رتيل ؟ آآه ياقهري اذا رتيل جابت بنت او ولد والله راح ينسوني وفارس اكيد بيتزوج علي يارب لاتحقق امنية رتيل يارب انها ماتحمل ولا تجيب لهم اول حفيد "
رن جوال غاده ورفعته وردت بـ : هلا فارس .
فارس : حبيبتي تجهزي بنطلع نتمشى ونغير جو .
ابتسمت غاده : الله لايحرمني منك يافارس .
فارس : ولامنك , حبيبتي بعد مانصلي العشاء بنطلع نتمشى اوكي .
غاده : اوكي .


~ ~ ~


مجلس الرجال...
زياد بابتسامه : الله على هالخبر ياعبدالله واخيرآ برتاح , ناصر يحكم عليه بالقصاص .
عبدالله بتحذير : زياد ترا يبلاك الله قول الله لايبلانا وخلاص .
ياسر وهو يوقف : عن اذنكم .
ابراهيم : ياسر والله ماتروح عشانهم هم اللي يطلعون من هنا .
ياسر : لا ياخالي انا ابي اروح لجدتي وباخذ رتيل معاي تسلم عليها .
ابراهيم بابتسامه : موفق خير ياولدي .
طلع ياسر من عندهم واتصل على رتيل : رتول بروح لجدتي وعماتي تروحين معاي ؟
رتيل بابتسامه : ايه الحين جايه .
وركب ياسر بسيارته " بعد يومين بيزفون لي رهف , كنت اتمنى هالحظه من سنين بس الحين عفت رهف "
ركبت رتيل جنب ياسر وبمزح : اللي ماخذ عقلك يتهنى به .
ابتسم ياسر لها : الحين بنروح لجدتي عاليه , وعندها بس عمتي احلام .
رتيل بابتسامه : متحمسه ابي اشوف جدتي من طلعت على الدنيا ولا مره شفت عجوز اقولها جدتي الحمدلله ربي رزقني بجده .
ياسر : حتى جدتي والله تتمنى تشوفك بأسرع وقت من يوم عرفت انك اختي وتقولي جيب لي رتيل .
رتيل : لبئ قلبها والله سعادتي ماتنوصف .
ياسر بحب لأخته : جعلها دوم سعادتك .
ووصلو بيت الجده عاليه .
بيت كبير لونه ابيض قدامه حديقه غناء فيها مسبح وبالنص ممر من السراميك الشفاف وتحت ماء .
ودخلت رتيل بيت جدتها " بسم الله " لفظتها رتيل وهي تعتب باب المدخل .
خايفه ومتوتره . واقفه جنب ياسر وتنتظر جدتها بشوق ولهفه .
طلعت من الغرفه حرمه كبيره بالسن لابسه جلابيه ولافه طرحتها وتهلي وترحب بياسر ورتيل .
سلم عليها ياسر بحراره : ياهلا بولدي ياهلا بالغالي .
ياسر بعد ماقبل راسها : هلا بك يالغاليه .
وطالعت عاليه برتيل ونزلت دمعه من عينها تتليها دمعه وتقدمت لها رتيل ومسحت دمعتها والثانيه ضمتها وبصوت يتخلله البكاء : ياهلا ببنتي هلا والله بالغاليه , الحمدلله على سلامتك ياروح جدتك .
رتيل بعد ماقبلت راس جدتها : الله يسلمك ياجدتي .
عاليه وهي تضم على يد رتيل : وشلونك ياعمري ؟
رتيل بابتسامه : الحمدلله بخير .
نزلت بنت مع الدرج لابسه فستان ابيض ناعم تحت ركبتها وجاليه اسود جبنيز وشعرها الغجري منسدل بطوله الى اخر ظهرها : هلا والله برتول .
وسلمت على رتيل : انا عمتك احلام .
رتيل بابتسامه : هلا وغلا بعمتي .
احلام بإنبهار واضح : ماشاء الله رتول ملكة جمال .
رتيل بخجل : تسلمين من ذوقك .
احلام بعد ماباست خد رتيل : ياعمري والله فرحانه فيك .
رتيل حست بفرح وهي تشوف استقبال اهل ابوها لها : والله انا اللي فرحانه .
احلام : تفضلي .
جلست رتيل جنب عاليه وياسر جلس جنب عاليه ع الطرف الثاني طالعتهم احلام اللي واقفه : يمه مو تدلعينهم وتنسيني ؟
ضحك ياسر : انتي الدلع كله لك .
ارسلت له احلام بوسه بالهوا : تسلم , ترا امي مهتمه فيك هاليومين وبتكشخ فيك عشانك عريس .
ياسر بعد ماباس راس جدته : طول عمرها جدتي مهتمه فيني .
عاليه : انا ماحضرت زواج رتيل بس ان شاء الله افرح بعيالها .
احلام : امين يارب .


~ ~ ~


مجلس الرجال...
زياد وفارس وعبدالله جالسين بالمجلس بروحهم .
زياد : عبدالله والله عيب عليك من فتره ملاحظ عليك ماتصلي بالمسجد والمسجد جنب بيتكم حتى صلاة التراويح ولا مره صليتها.
عبدالله بحزن : انا اتمنى اروح اصلي بالمسجد بس فيه شي يمنعني ماقدر وربي ما اقدر .
فارس بخوف : وش فيك ياعبدالله ؟
عبدالله : والله مادري ما احب اروح للمسجد الصلاه بالبيت احسن .
زياد : انت تعرف فضل الصلاه بالمسجد ماله داعي تجلس بالبيت .
عبدالله بضيقه : ما اقدر اصلي بالمسجد .
وقف فارس : يله عبدالله قوم خلنا نصلي بالمسجد يمكن من زواجك ماصليت معانا .
وقفو عبدالله وزياد وطلعو مع فارس يمشون للمسجد اللي قريب من بيتهم .
دخلو المسجد مكان الراحه والرحمه والطمأنينه بيت الله بين اركانه يتلى القرآن وتحت اسقفه يذكر الرسول وبأسوراه تعلو كلمات الاذان .
اول مادخلو اقام الصلاه وبدء يصلون صلاة العشاء .
صوت الامام يعلو والجميع خاشعين بين دمعات خوف وخشيه من الله وتضرع وتوبه .
بين قلوب مطمئنه واخرى تشكي من الهموم .
اختل توازن عبدالله وطاح على الارض مغمى عليه .


~ ~ ~


بيت فواز الحمد...
غرفة العنود.
فجر وهي تسلم على راس عمتها العنود : شخبارك اليوم ان شاء الله احسن ؟
العنود الحزينه بعد فراق نوال : لا والله مو احسن وكل يوم حالتي تترداء , نوال ماتت وتركتني للدنيا والهم , وفواز محكوم عليه بالقصاص .
فجر وهي تمد كوب الحليب للعنود : عمتي استهدي بالله وهذا قضاء وقدر وامتحان من الله اصبري واحتسبي .
العنود بوجع : ماعاد فيني صبر كل الصبر اختفى بلحظه , نوال الله يرحمها هي نصفي الثاني راحت وخلتني وش بقا لي بالدنيا .
فجر : عمتي الحمدلله انتي عندك عيالك , غيرك محروم من كل شي - وبحزن - انا ماتو كل اهلي وخلوني وحيده الله يرحمهم .
العنود : الله يرحم امواتنا واموات المسلمين اجمعين .
فجر : عمتي الله يخليك تعالي معاي واطلعي للصاله سراب فاقدتك كثير لك 12 يوم حابسه نفسك هنا , بكره يوم العيد لازم نفرح فيه .
العنود وهي تبكي : هذا مو عيد ونوال ماتشاركني فرحتي فيه .
فجر وهي تمسح دموعها : الله يرحمها , تكفين عمتي لاتقولين كذا وكلنا راح نموت ماله داعي الحزن .
العنود : انا ابي اقول اللي بصدري يمكن ارتاح شوي .
دخلت سراب ومسحت العنود دموعها وبابتسامه باهته : هلا سراب .
سراب بعد ماقبلت راس امها : ماما ليش ماتجين تجلسين معانا ؟
العنود : تعبانه شوي وابي اجلس بروحي .
سراب : ماما وائل يقول تعالي للصاله يبيك ضروري .
وقفت العنود ومشت جنب فجر اللي ماسكه يد عمتها وسراب تمشي وراهم .
دخلو بالصاله ووقف وائل ومسك يد امه وجلسه ع الكنبه وبعد ماقبل راسها : كيفك اليوم ؟
العنود : بخير جعلك بخير .
وائل بابتسامه : ابشرك يمه خالي 6 شهور ويطلع من السجن .
العنود بعدم تصديق : اشلون يطلع بعد ست اشهر وهو قاتل ؟
وائل : لا خالي فواز ماقتل هو بس عشانه متستر على مجرم حكم عليه بالسجن 6 اشهر .
العنود بفرحه : اللهم لك الحمد .




~ ~ ~


المسجد...
بعد انتهى الصلاه زياد بفزع وهو يرفع راس عبدالله ويحطه على ذراعه : عبدالله , عبدالله .
فارس وهو يجلس جنب زياد : وش فيه ؟
زياد وخوفه يزداد على عبدالله : ما ادري شوفة عينك .
جاء امام المسجد : سلامات وش فيه عبدالله ؟
فارس : مادري ياعمي واحنا نصلي طاح والى الحين ماندري وش فيه .
امام المسجد : لازم تودي اخوك للشيخ (....) يقرأ عليه .
فارس : لا ما يحتاج بس هو مافطر زين .
امام المسجد : فارس ياولدي اخوك مريض ماتشوف وجهه اسود , الحين اتصل على الشيخ وتروح له .
فارس وهو يطالع زياد : يله زياد بنوديه للشيخ يشوف وش فيه .
رشو على وجه عبدالله ماء وصحى عبدالله وهو يحس بدوخه ووقف بمساعدة زياد وطلعوه للسياره ركبه زياد وراء وركب جنبه .
وفارس يسوق السياره .
وعبدالله تعبان ونفسه يعلو ويهبط وراسه مصدع .
وبعد ربع ساعه من المسافه المليئه بالخوف والتوتر . وصلو قدام بيت الراقي اللي ذكر لهم امام المسجد .
نزل فارس ونزل عبدالله مع زياد وهو متسند عليه .
دخلو بغرفة الشيخ بعد السماح لهم بالدخول .
جلس عبدالله قدام الشيخ وحط الشيخ يده على راس عبدالله وبدأ يقرأ الرقيه الشرعيه .
حس عبدالله انه مو قادر يتنفس مخنوق , مخنوق حيل .
اخذ اكسجين وبعد يد الشيخ اللي على راسه وصرخ : خلاص اسكت .
•° البارت السابع عشر °•








مدخل البارت :






عن أبي هريرة رضي الله عنه قال:


( أوصاني خليلي صلى الله عليه وسلم بثلاث صيام ثلاثة أيام من كل شهر وركعتي الضحى وأن أوتر قبل أن أنام ) (صحيح البخاري) .


-
-
-
-
-
-
فارس وهو يطالع عبدالله الثاير : عبدالله وش فيك ؟
الشيخ : ولدكم مسحور .
شهق فارس وبصدمه : ايش مسحور ؟
الشيخ بهدوء : بس ان شاء الله علاجه مايطول لأن السحر فترته مو طويله .
فارس وهو يحس ان الكلام ضايع مو عارف وش يقول : من متى مسحور ؟
الشيخ : من شهرين يعني بشهر 7 , هو متزوج صح ؟
فارس هز راسه بإيه .
واردف الشيخ : وبينه هو وزوجته حزازيات ولا يبيها ؟
فارس : ايه .
الشيخ : هذا سحر الصرف وسحر مشروب يعني علاجه سهل بإذن الله .


, , , ,


احترقت ارض كانت ورود وزهور
صارت هشيم بنار واضحت حزينه
طفل ترعرع واصبح بيوم دكتور
يرسم اماني باكر بوسط عينه
يرسم حياته كلها سعد وسرور
بأخلاقه وطيبه وربي يعينه
ثم اصبح بيوم الاسى واطفى النور
موعد حزن معقود بينها وبينه
موعد مع الضيقه بعد صار مقهور
ساعة مرض يكمله نصف دينه
لاخاطره يسلى ولا القلب مجبور
هايم من اللي صار يفرك يدينه
يذكر حياته والزمان دايم يدور
عزاه في ذكرى بداية سنينه
معذور لو يفنى من الهم معذور
يدبي بنا غدر نوايا الدفينه
عريسنا دكتورنا صار مسحور
مصروف عنها بس باقي حينيه
ماقسى قلوب تحرق ورود وزهور
من ظلمها تغرق علينا السفينه


الشاعر : اسامه الخثلان


**


طلع فارس من المجلس اللي فيه الشيخ بعد ماطلب منه الشيخ يطلع وراح فارس لزياد اللي جالس ومتوتر ووقف اول ماشاف فارس : وش فيه عبدالله ؟
فارس وهو يرجع شعره وراء وبتوتر : مسحور بيوم زواجه .
انصدم زياد : عبدالله مسحور ؟ لايكون زوجته هي اللي ساحرته ؟
فارس هز راسه بلا : هذا سحر صرف .
زياد بخوف : طيب له علاج ؟
فارس : بإذن الله مع الرقيه بتتحسن حالته - وبقهر - آآه لو اعرف مين اللي سوى فيه كذا والله مايشفي غليلي فيه إلا دمه .
زياد : حسبي الله عليهم ونعم الوكيل , مايضيع الحق عند ربي .
تنهد فارس : حسبي الله على من كان السبب .




~ ~ ~




بنت ابراهيم العامر...
دخلت رتيل جناحها اللي اشتاقت له كثير فتحت باب غرفتها ودخلت .
فتحت الانوار وجلست ع الاريكه " وربي مشتاقه لعبدالله حييل "
وطق باب غرفتها : ادخل .
دخلت هاجر وفزت رتيل ووقفت وهي تشوف هاجر تمسح دموعها وراحت لها رتيل : خالتي وش فيك ؟
هاجر وهي تحضن رتيل : ياقلبي يارتيل اللي جاك من عبدالله مو قليل بس والله مو بيده هو مسحور .
حررت رتيل نفسها من حضن هاجر وطالعت فيها وهي مو مستوعبه : شش , اش فيه عبدالله ؟ مسحـ.. مسحور ؟
هاجر خافت على رتيل : ايه مسحور بس علاجه بسيط ان شاء الله .
سالت دموع رتيل وحست انها تايهه : مين اللي عمل فيه كذا ؟
هاجر وهي تبكي : مو عارفه والله لو اعرف ما اخلي اللي سحروه .
تكلمت رتيل بصعوبه وشفايفها ترجف : يعني عبدالله مصروف عني ؟ ليش ؟
هاجر : حسبي الله على اللي سوا فيكم كذا , حبيبتي اهدي الحين عبدالله جاي مع فارس , ومن اهم شي بمرحلة العلاج السريه وانك تبعدين عنه قدر ماتقدرين .
رتيل وهي تمسح دموعها : خلاص بروح لأمي .
هاجر : لا خليك هنا بس لاتقربين من عبدالله , وانا ما ابي امك تعرف بالسالفه هذي تعرفين مشاعل عندها قولون وصعب عليها خبر مثل هذا وزواج ياسر بعد ايام مانبي نكسر فرحتها .
اخذ رتيل نفس واطلقت آه من عمق قلبها : حسبي الله على من كان السبب حسبي الله على من فرقنا .
هاجر وهي تمسح على شعر رتيل : خلاص ياقلبي لا تبكين الحمدلله انهم عرفو انه مسحور بدري .
رتيل بحزن : من متى وهو مسحور ؟
هاجر : من يوم زواجه .
جلست رتيل على السرير " بيوم زواجه يوم تعب بالفندق يوم كان يبعدني عنه , ياقلبي عليك ياعبدالله تعبان كل هالفتره قربي لك يعذبك وانا اقول هذا قاسي - مسحت دمعه حاره سقطت على خدها - آآه ياربي فرجها "
طلعت هاجر من عند رتيل اللي الهم مالي جوها وهي متضايقه حيل .
كانت بالفتره اللي مضت من زواجها وهي تحس بنفور عبدالله منها وتقوقعت السبب الرئيسي انه يحب وحده ثانيه مع انه ايام الملكه كان يحبها وبجنون بعد زواجهم كرهت عبدالله او بالحرى كرهت تصرفاته.
رمت نفسها ع السرير وهي تبكي بمراره " حسبي الله على من فرقنا جعلني اسمع عنه اسواء الاخبار "




~ ~ ~




رجع عبدالله للبيت وسلم على امه وجلس على الكنبه بتعب وتهالك وتأوه وهو يسند راسه على الجدار .
فزت هاجر وقامت وهي خايفه على ولدها جلست جنبه وهي تسمي عليه : عبود وش فيك ؟
عبدالله بصوت تعبان : احس بدوخه مو قادر اصلب طولي .
هاجر بعد ماباست يده : حبيبي شده وبتزول ان شاء الله .
دخلت شهد ومن شافت عبدالله نزلت دموعه واشرت لها امها تطلع وطلعت وجلست بالصاله الجانبيه .
ومسحت دموعها " ياويلي عليك يا اخوي "
نزلت غاده مع الدرج وهي لابسه جلابيه وحاطه طرحه على راسه جلست على الكنبه اللي قدام شهد : شهد وش فيك ؟
شهد بغصه : عبدالله مسحور .
طاح جوال غاده اللي كان بيدها وطالعت شهد وبرجفه : مسحور ؟
شهد بإستغراب : وش فيك ؟
غاده وقفت والرجفه تسري بكل جسمها وبكلمات مبعثره : خ خايفه .
شهد وهي توقف : غاده فيك شي .
تهاوت غاده وطاحت على الارض مغمى عليها صرخت شهد : غاااده .
طلع فارس من مجلس الرجال متوجه للصاله وبخوف : شهد وش فيك تصارخين ؟
شهد بخوف وهي تطالع غاده اللي طايحه على الارض وحست لسانها مشلول واشرت على غاده وهي ماتكلمت .
وراح لها فارس وتفاجئ بغاده اللي ظن انها بحالة اغماء وبتفيق .
جلس على ركبه ورفع راس غاده على ذراعه : غاده , غاده .
اخذ كوب الماء اللي ع الطاوله ورش منه على وجهها شهقت غاده وبعتب : ف,فارس .
فارس بعد ماقبل جبينها : عيون فارس .
غاده وهي تطوق رقبته بيدينها وتبكي : تكفى لا تتركني .
ضمها فارس لصدره وهو مستغرب منها وشهد طلعت لغرفتها فتحت الباب وشافت لتين نايمه على سريرها .
جلست جنب لتين ومسحت على شعرها وبحنان بالغ " الله لايحرمني منك "
رن جوالها وشافت المتصل فيصل احتارت ترد او لا .
مشتاقه له حيل . بس كرامتها فوق كل شي .
شهد " خلاص زودتها اخذت حقي وزود الى متى اكابر "
ردت وقلبها يدق بقوه من يوم سمعت صوته : واخيرآ رديتي .
عرفت شهد انه مشتاق لها كثر ماهي مشتاقه له نبرة صوته فضحته وبتردد : هلا فيصل .
فيصل بحب : حيالله هالصوت .
تلعثمت شهد مو عارفه شتقول : فيصل تبي شي ؟
فيصل : ايه .
شهد بهمس : عيوني لك .
فيصل فز قلبه وبابتسامه : تسلمين ياقلبي , ابيك .
شهد بخجل : فيصل .
فيصل : عيونه .
شهد : وينك ؟
فيصل : بأبها , آآه والله مشتاق لك مره .
شهد : وانا بعد مشتاقه لك .
فيصل : ياقلبي بكره بجيكم مشتاق لك وللتين .
شهد : انتظرك , مع السلامه .
فيصل : مع السلامه .
نزلت شهد جواله وهي فرحانه سعادتها كبيره " وش فيني استحيت منه ما كأنه زوجي اللي من 4 سنوات وانا عايشه معاه "
رن جوالها ملعن قدوم رساله من فيصل فتحتها .


الا كل عام وانت العيد
وانا كل عام عواده
ونلبس كل حب جديد
هنا وشموع وقاده
عسانا كل لحضه عيد
عسى الاحباب عواده
متى اشوفك يا احلى عيد
ويبدى قلبي باعياده
واسمع همسك من بعيد
واعرف وين ابعاده
والمح من هناك الجيد
وقلبي يركب جياده
وعطرك من حلاك يزيد
وشوقي يغلي زياده


ابتسمت شهد " الله لايحرمني منه "


~ ~ ~


في صباح يوم العيد .
فرحه كبيره للصغار والكبار .
طالعت رتيل نفسها بالمرايه بكامل زينتها لابسه فستان ناعم متناسق مع جسمها ولون بشرتها البيضاء .
ماكانت رتيل مهتمه ليوم العيد الحال اللي هي فيه مايسمح لها تفرح الحزن طاغي عليها لولا اصرار شهد ان رتيل تتزين للعيد كان هي حالها حال عبدالله ضيقه ماتنتهي واوجاع ماتهدى .
" اخاف اطلع واضايق عبدالله , لازم اتأكد انه مو فيه "
خذت جوالها واتصلت على هاجر : الوو .
هاجر : هلا رتول , كل عام وانتي بخير .
رتيل : وانتي بخير , خالتي عبدالله موجود ؟
هاجر بابتسامه : عبود الحين رايح لك , وهو بنفسه قال انه بيروح يسلم عليك .
شهقت رتيل : لا ياخالتي اخاف يتعب هو كل ماشافني قلبت حالته .
هاجر : دام هو اللي قال بنفسه انه بيسلم عليك اكيد انها متحسنه حالته لاتخافين ياقلبي .
سمعت رتيل طرقات الباب : خالتي شكله عبدالله جاء مع السلامه .
ونزلت جوالها ع السرير وارتبكت تحس قلبها يدق بقوه من زمان ماشافت عبدالله واخر مره شافته يوم كان عندها بالمستشفى .
فتحت الباب بيدين ترجف وشافت عبدالله واقف ومبتسم لابس ثوب ابيض وشماغ .
حست قلبها يرجف وهي تشوف عبدالله قدامها مبتسم لأول مره بعد زواجهم .
مد يده لها حطت يدها اللي ترجف بيده حس عبدالله بلسعه قويه من لمستها وضغط على يدها : كل عام وانتي بخير .
رتيل بصوت يرجف : وانت بخير .
عبدالله : خايفه ؟
هزت رتيل راسها بلا .
عبدالله : طيب ليش كل الرجفه هذي .
انفجرت رتيل ببكاء مرير وسحبت يدها اللي بيده وحطت يديها على وجهها .
عبدالله واقف يطالعها ويتألم وهو يسمع شهقاتها يتمنى يلمها ويحضنها ويطمنها بس مايقدر بداخله شي يمنعه هو قاوم ومسك يدها .
مشى عبدالله من عندها وهو ندمان " ليش جيتها وانا عارف اني ماراح اتحمل شوفتها "
بعد ربع ساعه من البكاء تمالكت رتيل نفسها ووقفت وهي تحس بدوار مسكت الجدار وزاد نحيبها .
دخلت هاجر وطالعت برتيل : رتول حبيبتي وش فيك ؟
شهقت رتيل وهي تبكي وترمي نفسها بحضن خالتها : آآه ياخالتي لو شفتي حالته .
هاجر : وش فيك يارتيل حالته ان شاء الله بتتحسن لاتبكين .
رفعت رتيل جسمها من احضان خالته : عن اذنك خالتي بروح اعدل مكياجي .
طلعت هاجر من عند رتيل .
ورتيل وقفت قدام التسريحه مسحت كحلها اللي نازل على خدودها .
وحطت كحل ومسكرا وخذت منديل ومسحت الدمع اللي مجتمع بعيونها .
تعطرت ونزلت تحت تمشي بهدوء .
قابلت غاده اللي طالعتها من فوق لتحت بإحتقار : ليش نازله كذا يوم شفتي عبدالله مامنه رجاء بتاخذين فارس ؟
انصدمت رتيل من كلام غاده : الله يكرمني من الافكار اللي كذا واصحابها .
غاده : وش تقصدين ؟
رتيل وهي ترفع حاجبها : قصدي واضح ياغاده .
غاده بعصبيه : وش شايفه علي عشان تقولين الله يكرمني عنك .
رتيل : افكارك دليل على تربيتك وانتي على بالك كل الناس مثلك خاينه .
صرخت غاده : تكلمي وش تقصدين ؟
رتيل : انتي عارفه قصدي زين .
ومشت من عندها رتيل .
وغاده تغلي من الغضب والقهر وخايفه من الجاي " رتيل هذي لازم تطلع من البيت اليوم قبل باكر "
دخلت رتيل بالمجلس وسلمت على هاجر وشهد ورهف .
وجلست رتيل جنب رهف : هلا والله بزوجة اخوي .
اعتلت رهف حمرة خجل وضحكة شهد : ههههه رهف تستحي لامستحيل .
رهف تحاول تتحرر من خجلها : ليش قالو لك قليلة حيا ؟
شهد وابتسامتها تتسع : محشومه بس انتي جريئه .
رهف وهي توقف : اشوف فيكم يوم يارتيل وشهد .
رتيل بمرح : الحمدلله انا تزوجت وانحلت عقدة الحيا الزايد .
شهد : وانا كمان تزوجت .
رهف وهي تطالع شهد : الحين تقابلين فيصل واشوف وجهك بعد ماترجعين من عنده .
استحت شهد وضحكت بخجل : الحيا حلاة البنت .
دخلت هاجر وهي ماسكه يد لتين اللي تمشي جنبها بفستانها الابيض : شهد فيصل يبيك بمجلس الرجال مافيه إلا هو اخوانك وابوك طلعو يسلمون على مشاعل .
وقفت شهد .
قلبها طبول وشوقها له فاق الحدود .
كانت تمشي متوجهه لمجلس الرجال لابسه فستان اخضر عشبي جبنيز ضيق وفي وسطها حزام ذهبي والباقي شيفون مبطن تحت ركبتها وشعرها البني اطرافه توصل اسفل ظهرها دخلت بالمجلس وحست برجفه وهي تشوف فيصل اللي وقف من شافها لابس ثوب ابيض ناصع وشماغه ناسفه على عقاله وريحة عطره فايحه بالمكان وصلت لشهد اللي استشقتها بشوق ولهفه وقفت بمكانها .
وهي تشوف فيصل يتوجه لها وابتسامته زايده وسامته بطوله الفارع وكتفيه العريضتين وجسمه الرياضي .
مسك يد شهد وباسها ولثم جبينها وخدودها وهمس لها وهو يحضنها : كل عام وانتي بخير .
شهد وهي ترفع راسها له وبهمس مماثل : وانتي بخير ياقلبي .
ابتسم فيصل وهو يلمها له اكثر : الله يطعني عنك .
شهد بعد ماباست كتفه : الله يسبق بي .
فيصل بعد ماباس راسها : الله لايحرمني منك .
شهد : ولامنك ياروحي .
فيصل وهو يحررها من احضانه : حبيبتي تروحين معاي الحين ؟
شهد هزت راسها بلا : بكره زواج اختي رهف ما ابي اتركها بروحها .
فيصل وهو يمسك يدها : تروحين معاي عشان تحضرين زواج اختي قمر .
شهد تضايقت من طلبه بس ماتبي ترفض له طلب وبتردد : بس ما ادخل بيت اهلك .
فيصل : ولا تدخلين بيت اهلي , وتنقص يدي امدها عليك مره ثانيه .




~ ~ ~


ببيت مشاعل...
مشاعل : تو مانور البيت .
علي : منور بوجودك - وطالع بياسر اللي جالس جنب امه ومو معاهم - شخبار عريسنا .
طالع ياسر بخاله وابتسم : الحمدلله بخير .
ابراهيم : زياد وياسر الى اليوم مو متصالحين ؟
وقف زياد ووقف ياسر وهو يشوف زياد يتوجه له وسلمو على بعض بالخشوم وانحنى زياد لكتف ياسر وباسها : انا اسف ياخوي , سامحني بس كنت مقهور على ابوي .
ياسر : معذور يا زياد حتى انا قلبي محروق على خالي .
زياد : طول عمرك اصيل ياياسر .
مشاعل بفرحه : واخيرآ تصالحتو .
ابراهيم : ماكان له داعي زعلهم على بعض .
جلس زياد جنب عبدالله وهمس له : عبدالله يله بنمشي بروح اسلم على امي من يوم حطيتها عند خوالي وهي تبيني ارجع لها .
وقف عبدالله وهو يقول : احنا نترخص بنروح لعمتي لمياء .
مشاعل وهي تطالع عبدالله : الله يهديك ياعبود كان جبت رتيل معاك .
ارتبك عبدالله من طاريها وحس فيه زياد وتكلم بالنيابه عن عبدالله : اكيد ياعمتي انها بتجي مع البنات مستحيل تجي معانا .
مشاعل " والله ما ادري وش فيها بنتي تأخرت الساعه 9 وهي الى الحين ماجات "
طلعو زياد وعبدالله .
وقال فارس : ياعمتي لاتشيلين هم بنتك هي جايه الحين .
مشاعل : والله مو متطمنه على حال بنتي .
ابراهيم : افاا يامشاعل تخافين عليها وهي ببيتي ؟
مشاعل : ماقصدي ياخوي بس بنتي مو مرتاحه .
ابراهيم مايدري ان عبدالله مسحور : خلاص اذا تبين عبدالله يطلقها هو حاضر ويطلقها غصب عنه .
فز ياسر : لا ياخالي ليش يطلقها وهي ماطلبت الطلاق .
مشاعل بجديه : والله انا بسأل رتيل اذا هي تبي الطلاق يطلقها عبدالله .
فارس : الله يهديكم هذا موضوع تتكلمون عنه بأول ايام العيد ؟ وعبدالله ورتيل مو صغار واذا بينهم مشاكل هم يحلونها بنفسهم .




~ ~ ~


بسيارة زياد...
كان مشغل الـ fm على اذاعة القرآن الكريم يعرف انها علاج لعبدالله ويسعى له بالعلاج .
بصوت ماهر المعيلقي سورة البقره والصوت عالي شوي .


(( وَاتَّبَعُواْ مَا تَتْلُواْ الشَّيَاطِينُ عَلَى مُلْكِ سُلَيْمَانَ وَمَا كَفَرَ سُلَيْمَانُ وَلَكِنَّ الشَّيَاطِينَ كَفَرُواْ يُعَلِّمُونَ النَّاسَ السِّحْرَ وَمَا أُنزِلَ عَلَى الْمَلَكَيْنِ بِبَابِلَ هَارُوتَ وَمَارُوتَ وَمَا يُعَلِّمَانِ مِنْ أَحَدٍ حَتَّى يَقُولاَ إِنَّمَا نَحْنُ فِتْنَةٌ فَلاَ تَكْفُرْ فَيَتَعَلَّمُونَ مِنْهُمَا مَا يُفَرِّقُونَ بِهِ بَيْنَ الْمَرْءِ وَزَوْجِهِ وَمَا هُم بِضَارِّينَ بِهِ مِنْ أَحَدٍ إِلاَّ بِإِذْنِ اللَّهِ وَيَتَعَلَّمُونَ مَا يَضُرُّهُمْ وَلاَ يَنفَعُهُمْ وَلَقَدْ عَلِمُواْ لَمَنِ اشْتَرَاهُ مَا لَهُ فِي الآخِرَةِ مِنْ خَلاقٍ وَلَبِئْسَ مَا شَرَوْا بِهِ أَنفُسَهُمْ لَوْ كَانُواْ يَعْلَمُونَ)) البقرة 102


من سمع عبدالله الايه صرخ بزياد وهو يرجف ووجه يتغير للون الاحمر : سكر القرآن ما ابي اسمعه .
زياد ارتبك مو عارف اش يسوي سكر الـ fm وعبدالله سند ظهره على سيت السياره ونفسه يعلو ويهبط .
زياد " ياربي وش اللي صار له " : عبدالله .
عبدالله وهو يطاله زياد وبتعب : نعم .
زياد : انت بخير ؟
عبدالله بتعب وهو يتنفس بسرعه : رجعني للبيت طلبتك زياد .
خاف زياد على عبدالله ورجع للبيت بسرعه .
وصل البيت ونزل ونزل معاه عبدالله دخلو بالبيت وتوجه عبدالله لقسم الحريم وطلعت رتيل ووصلته ريحة عطرها .
وحس انه بحاجه ماسه للأستفراغ ( تكرمون )
راح يركض لدورة المياه .
وسمعت رتيل صوته وهو يتأوه وسكرت عيونه " ياربي كن بعونه "
عبدالله من فتره مايأكل وراسه دايم مصدع وكثير يسهر .
ورتيل حاسه بمعاناته " حسبي الله على من سوا فيه كذا "
هاجر طلعت من المجلس : رتيل .
طالعتها رتيل وبعيونها دمع مجتمع : هلا خالتي .
هاجر : ليش واقفه هنا .
سمعت رتيل صوت عبدالله وهو يتأوه وسكرت عيونها وهي تحس انه نغزات بقلبها .
تألمت هاجر يوم شافت رتيل : ياقلبي هو بخير وهذا ان شاء الله السحر خرج الشيخ يقول اذا استفرغ بإذن الله يستفرغ السحر .
رتيل : الله كريم .
وطلعت لغرفتها ولبست عبايتها وخذت شنطتها ونزلت تحت وشافت عبدالله جالس جنب امه مشمر سواعده وبدون شماغ ووجهه احمر وراسه على كتف هاجر اللي تسمي عليه وتحصنه وهي تمسح على شعره ومسكر عيونه وصوته وهو يئن الم رتيل كثير .
شهقت رتيل بصوت خافت وهي تبكي طالعتها هاجر واشرت لها تخرج .
طلعت رتيل وركبت مع السايق وهي تحاول توقف دموعها .
وصلو بيت اهلها ونزلت ودخلت وهي تتمنى انها تموت ولا تشوف امها دموعها .
وقفت مشاعل : ياهلا وغلا ببنتي .
حمدت رتيل ربها وهي تشوف فارس وخوالها جالسين مع امها بالصاله الجانبيه .
سلمت على امها وخالها علي وخالها ابراهيم وياسر .
وطلعت لغرفتها وقفلت الباب نزلت نقابها وطرحتها ورمتهم على السرير ونزلت العبايه ورمتها فوقهم .
دخلت بدورة المياه الملحقه بغرفتها غسلت وجهها مره ومرتين وثلاثه .
نشفت وجهها وطلعت للغرفه جلست على كرسي التسريحه وحطت كحل ومسكرا " الله يعني اليوم مو قادره امسك دموعي "
حطت روج وهي تسمع طرقات الباب .
وقفت وفتحت الباب وبابتسامه باهته حاولت جاهده انها ترسمها على وجهها : هلا يمه .
حضنتها مشاعل : ياهلا والله ببنتي الغاليه , كل عام وانتي بخير ياروح امك .
رتيل : وانتي بخير يالغاليه .
مشاعل وهي تطالع رتيل : كنتي تبكين ؟
باغتها سؤال امها " وش عرف امي " : لا يمه .
مشاعل وهي تقرص خد رتيل بخفه : تخفين دموعك عن امك ؟
رتيل وهي تحاول انها ماتبكي وبصوت جاهدت انه يصير طبيعي : لا يمه ما ابكي .
مشاعل : واثار الدموع اللي حتى المكياج مو مخفيها ؟
رتيل بعد ما اخذت نفس : يمه انا ما ابكي .
مشاعل : اصريتي انك ماتبكين والمفترض انك تخبريني باللي مضيق خلقك , اكيد عبدالله , رتيل ياقلبي اذا كان ماتبين عبدالله اطلبي منه الطلاق ويطلقك غصب عنه .
شهقت رتيل : لا لا مستحيل اتطلق من عبدالله وربي حياتي بدونه ولا شي .
مشاعل بابتسامه : الله يخليه لك ولا يحرمك منه .
ارتسمت طيف ابتسامه على وجه رتيل وردت بـ : امين .




~ ~ ~




ببيت ابراهيم العامر...
دخلت رهف غرفتها ورمت نفسها على السرير " حتى مافكر انه يقولي كل عام وانتي بخير - نفضت راسها من الافكار اللي توديها وتجيبها - ومين ياسر عشان اهتم لأمره واتضايق انه ماعايدني مو مشكله ياياسر الايام بيننا وراح تشوف اللي تزوجتها عشان تتحداها انت قدها او لا "
تذكرت رهف قبل 15 يوم بالضبط .
رن جوالها وكان المتصل ياسر : الوو .
ياسر بسخريه : هلا برهف .
رهف بإستغراب : ياسر ؟
ياسر : ايه .
رهف عصبت : وش تبي تتصل علي انصاف الليالي .
ياسر : اظن ان احنا برمضان مافيه احد ينام بدري يا رهف .
رهف بين اسنانها : ليش متصل ؟
ياسر : ابي ابلغك اني ماخطبتك حب فيك , كنت احبك بس الحين واللي رفع سبع وطمن سبع انك ماتسوين عندي شي .
شهقت رهف : وش سويت لك عشان تكرهني كذا ؟
ياسر : كلامك اللي مثل السم الى يومك يرن بأذني , طلبتك من ابوك ورفضتي وملكت عليك غصب عنك وبيوم زواجنا والله لأخليك تمنين الموت .
رهف بتحدي : ماعاش من يتحداني .
ياسر : لا عاش وبيكسر شوكة غرورك اللي ما ادري وين بتوصلك .
رهف بلهجه كلها تحدي وغرور : اتحداك ياولد ناصر .
ياسر : والله لأخليك تندمين يارهف وشوفي انا قد كلمتي و لالا ؟
وقفل بوجهها .
رجعت رهف لواقعها عمرها ماكانت مغروره وعمرها ما ذمت احد او تلفظت على احد إلا ياسر الكلام اللي هو سمع منها ليلة ملكتهم مو قليل .
طق الباب ودخلت شهد وطالعتها رهف وضحكت : ساعه كامله وانتي عنده ؟
شهد وهي تحط يدها على قلبها : ياويلي يارهف فيصل متغير يهبل يهبل .
رهف بضحكه : ههههههه والله اللي يشوفك يقول متزاعله هي وزوجها وتو رجعت له .


•° البارت الثامن عشر °•

مدخل البارت :

قال تعالى : ( وَإِمَّايَنَزَعَنَّكَ مِنَ اْلَشَّيْطَانِ نَزْعٌ فَاْسْتَعِذْ بِاْللهِ إِنَّهُ سَمِيعُ عَلِيمُ ) سورة الاعراف آيه 200
-
-
-
-
-
ابتسمت شهد وهي تجلس جنب رهف : وهذا اللي صاير .
رهف بإستغراب : يعني طول رمضان وانتي زعلانه على فيصل ؟
هزت شهد راسها بإيه .
ضربتها رهف على راسها بخفه : ليش ماقلتي لي ؟
شهد : خفت اخواني يعرفون وتصير المشكله كبيره وانا ما ابي اخسر فيصل .
رهف : ياعيني ماتبي تخسر فيصل .
شهد : هههههههه وش اسوي احبه .
رهف حزنت على حالها " ياترى ياسر بيحبني مثل فيصل وحبه لشهد ؟ " : شهود .
شهد : عيونها .
رهف : انتي صارو لك مشكلتين مع فيصل ماكرهتيه ؟
شهد : مستحيل اكرهه لو يسوي فيني اللي يسويه بس ازعل عليه .
رهف : يعني في امل اللي بينهم مشاكل يحبون بعض ؟
شهد استغربت من رهف : اكيد , رهف ليش تسألين ؟
رهف تتهرب من السؤال : هاا , ايه , ممم اسأل عن حال عبدالله ورتيل .
شهد : ياقلبي على رتيل الحزن طاغي على جوها .
رهف : الله يفرجها .
شهد بابتسامه خبث : وانتي كيفك مع ياسر .
ارتبكت رهف من سؤال شهد وابتسمت بخجل : الحمدلله .
شهد : هاا رضيتي فيه ؟
رهف : ايه .
شهد بفرحه : واخيرآ يارهف والله ياسر طيب ويستاهل كل خير .
رهف بألم " الله يحنن قلبه بس "




~ ~ ~


بيوم زواج ياسر ورهف .
رتيل واقفه قدام ياسر لابسه فستان لونه اسود .
سلمت عليه : الف الف مبروك ياخوي .
ياسر : الله يبارك فيك .
رتيل بفرح : والله ماتتخيل قد ايش فرحتي بزواجك اليوم .
ياسر بابتسامه : الله يخليك لي ولايحرمني منك الحمدلله انك جنبي باليوم هذا .
جات الخدامه معاها عباية رتيل .
لبست رتيل العبايه ولفت الطرحه ولبست نقابها : عن اذنك .
ياسر : اذنك معاك .
طلعت رتيل لسيارة سايق شهد الخاص وركبت وشافت رهف جالسه بالمقعد جنب شهد : الف مبروك رهف .
رهف برجفه وخجل : الله يبارك فيك .
رتيل بإستغراب : رهف وش هالرجفه ؟
رهف : خ خ , خايفه .
شهد تحاول تهديها : رهف وربي خوفك هذا ماله داعي .
رهف " بلاكم ماتعرفون ان ياسر اخذني تحدي وانتقام وبس "
وصلو الفندق ونزلو ودخلو البنات بجناح العرسان .
ورتيل دخلت بالقاعه شافت امها وعمتها هاجر وسلمت على هاجر وبهمس : كيف عبدالله ؟
هاجر بحزن : الله يفرجها يابنتي بس ان شاء الله مع الرقيه راح يتحسن .
رتيل بعد ما اخذت نفس عميق : املي بالله كبير .
هاجر : ونعم بالله .




~ ~ ~


بقاعة الرجال...
سلم عبدالله على ياسر : الف مبروك ياياسر ولا اوصيك على رهف تراها امانه برقبتك .
ابتسم له ياسر : رهف بعيوني - وهمس لعبدالله - ولا اوصيك على رتيل حالها مايسر .
هز عبدالله راسه بالايجاب ومشى من عند ياسر جلس جنب زياد وهو يحس انه مو معاهم وتفكيره برتيل " ياربي حنن قلبي عليها مشتاق لها كثير بس وش اللي يمنعني ما اجلس معاها ؟ "
زياد : عبدالله وش فيك ؟
عبدالله : مافيني شي بس ياسر تو يوصيني على رتيل .
زياد : والله ياعبدالله اللي جاها منك مو قليل وهي بنت عمتك اذا انت ماتحبها احشم عمتك واحترم بنتها .
عبدالله بضيقه : والله غصب عني يازياد ما اطيق وجهها كل ما اشوفها احس بضيقه وكأبه والايام الاخيره كل ماشفتها استفرغ .
زياد بفرح : ان شاء الله ايام وتصير معاها مثل السمن على العسل .
ابتسم عبدالله : الله يجبر بخاطرك يازياد انا لي شهرين ونص من تزوجتها ماحسيت ولا مره انها زوجتي وانا مسئول عنها ما ادري وش التبلد اللي صار لي .
زياد " ياربي فرج همه واشفه وعافه " : ايام ان شاء الله ويتحسن وضعك .
عبدالله بإستغراب : وش فيك من اليوم مصرّ على انه ايام ويتحسن وضعي ؟
ابتسم زياد : عمر ضني ماخاب فيك , وانا اتوقع .
عبدالله : زياد فيه شي مخبينه عني ؟
زياد انتفض من سؤال عبدالله : لا .




~ ~ ~


بعد التصوير اللي حست رهف فيه ان روحها بتطلع بدأت الزفه .
اطفئت جميع الاضاءات إلا الاضاءه اللي ع الدرج بإنتظار نزول العرسان .
رتيل بهمس لياسر : امسك يد رهف .
ياسر : هاا , ليش ؟
رتيل بضحكه : لبئ اللي يستحي امسك يد زوجتك .
مد ياسر يده ليد رهف ومسكها بقوه .
رهف حست ان يدها بتنكسر وهمست له بين اسنانها : كسرت يدي جعلك للكسر .
مارد عليها ياسر ونزلو مع الدرج على صوت الاغنيه اللي تصدح بالقاعه


ياياسر جيتك لأني قبل أبارك لك وأهني
شفت هذا الكون كله من الفرح وده يغني


كيف مايطرب مسانا وأجمل أثنين معانا
كيف مايضوي ورهف زادت النور بسمانا


يا مساء الأحساس كله والزهر روزه وفله
يا مساء العز اللي يسمو في زمانه وفي محله


يالفرح لو جيت دارك وش أبهدي وكيف أبارك
ليلة فيها مو بعيدة يحضر البدر ويشارك


ياياسر يسلملي كونك يحفظك ربي ويصونك
ما أوصيك الوصايا حط رهف في عيونك


وأنتي يا رهف أمانة لأجل غاليك و عشانه
هالله هالله في ياسرنا لا حرمك الله حنانه


يالمساء كحل عيونك من حلى رهف وتجمل
و بياسر عطر سمانا وألبس النور وتهيا


يالمساء ناظر حلاهم وأذكر الله و تأمل
وأن بغيت تصير أحلى شوف حلوين المحيا


في فرح رهف آخيراً أنتشى الزين وتكمل
عمة الحسن اللي دايم مستواها و الثريا


أكتمل وأزداد زينه في ياسر ياللي من أول
ما يلام الزين كله لو تحت بشته تفيا


يا آله الكون جمع شملهم بالخير وطول
عمرهم وأجعل مداهم من سنى العز يتضيا


والكل يذكر الله ويسمي عليهم عرسان ولا اجمل .
ياسر بثوبه الابيض وغترته البيضاء والبشت الاسود والملامح الرجوليه .
رهف فستانه الابيض الفخم معطيها جمال زود على جمالها تسريحتها حلوه وتناسب عروس مثلها رافعها شعرها كله .
باس ياسر يدها وجلسو وهمس لها : ترا كل هذا تمثيل ولا انا نفسي طابت منك من زمان .
رهف حست ان كل الخوف اللي كان مسيطر عليها اختفى بلحظه وبصوت مخنوق : وليش تخطبني ؟
جات عاليه جدة ياسر وسلمت عليهم وجو بعدها مشاعل و احلام وموضي وهاجر ورتيل .
ووقف ياسر ومسك يد رهف وطلعو للجناح الخاص فيهم .
قفل ياسر الباب ونزل البشت ورماها على الكنبه ونزل غترته ورمى الطاقيه وجلس على الكنب يكبت قهره من رهف .
جات رهف تمشي بمهل وماسكه مسكتها اللي ودها تمزقها وتمزق فستانها اللي مثلت فيه انها عروس .
سمعت صوت ياسر وكلامه اللي كله سخريه : كلفتي على نفسك بالفستان هذا وانتي عارفه انك مو مثل اي عروس .
رمت رهف مسكتها ع الارض وداست عليها برجلها وهي تمشي وكانت تغلي قهر من ياسر .
فتحت باب الغرفه ودخلت وغيرت لبسها وقفلت الباب وتمددت على السرير وهي تبكي " الله ياخذك ياياسر "
سمعت صوت ياسر : والله اذا مافتحتي الباب ليصير اخر يوم بحياتك .
فزت رهف وفتحت الباب وهي ترجف .
شافها ياسر بلبس النوم قميص لونه ابيض يوصل منتصف ساقها وبدون اكمام .
تجاهل الشعور اللي بداخله اعجابه فيها .
طالعها ياسر من فوق لتحت : تعالي اذا كان تبين عشاء .
رهف : مابي عشاء .
ياسر وهو يعطيها ظهره : كيفك .




~ ~ ~


بعد الزواج بيومين .
بيت مشاعل...
جالسه هي وامها يتقهوون العصر والمكان خالي من ياسر اللي تعودو وجوده بينهم .
رن جوال رتيل واستغربت المتصل عبدالله : الوو .
عبدالله : هلا رتيل , تقدرين تطلعين معاي للبيت ؟
رتيل بتردد : هاا , ليش ؟
عبدالله بإستغراب : زوجتي وباخذك معاي وش هالسؤال ؟
رتيل : لا اعذرني عبدالله اخاف تتعب .
عبدالله بابتسامه : لا ان شاء الله ماراح اتعب انتي تعالي .
رتيل : اوكي مع السلامه .
قالت رتيل لأمها ولبست عبايتها وطلعت لسيارة عبدالله ركبت بتردد وهي خايفه على عبدالله كثير " ياربي انه انفك السحر ياربي "
مسك عبدالله يدها وقربها لشفايفه وطبع عليها قبله .
اثارت حركته استغراب رتيل : عبدالله .
عبدالله بابتسامته اللي تذوب رتيل : عيونه .
رتيل وقلبها يدق بقوه : وش اللي غيرك فجأه .
اللي ماتعرفه رتيل ان عبدالله راح عند الشيخ اللي هو يتعالج عنده واعطاه ماء وشربه عبدالله وبفضل الله استفرغ كل سحره .
عبدالله وهو يقود السياره متوجه لبيتهم : بفضل الله انفك السحر اللي كان رابطني عنك .
حست رتيل انه انسكب عليها ماء بارد وهي بعز الهجير وبفرحه : انفك السحر ؟
عبدالله : ايه بفضل ربي , عاد باقي بس اعرف مين اللي عمل كل هذا .
رتيل وهي تمسك يده : الحمدلله على سلامتك حبيبي .
عبدالله : الله يسلمك .
كانت يد رتيل بيد عبدالله وهي مو مصدقه , عبدالله انفك سحره وتعالج وهذي رتيل جنبه مايمنعه منها اي شي " اللهم لك الحمد ".
عبدالله بهمس لرتيل : احبك يارتيل .
رتيل ذابت من الخجل .
عبدالله بضحكه : لباها تستحي .




~ ~ ~


في باريس / شامب دي مارس..
بغرفه واسعه من الزجاج ومغطاه من الداخل بستاير لونها سكري .
متمدده رهف على السرير وهي تفكر في حياتها نزلت دمعه حاره من عينها وهي تتذكر انها محبوسه هنا .
خطرت ببالها فكره وقفت ومسحت دموعها فتحت الستاره وطالعت تحت شاطئ يسكنه الهدوء وامواج البحر تقترب وتبعد بين حين وحين .
اسرها المنظر الشمس في كبد السماء ولاكنها مختفيه وراء الغيوم الكثيفه .
" يا الله على جوك ياباريس "
حاولت انها تنزل للارض للاسف ماقدرت رجعت لها الغصه وبكت بقوه .
ومانتبهت لياسر اللي كان واقف بأول الغرفه ويطالعها .
منظرها وهي واقفه بقميصها اللي لونه فوشي طويل وفيه فتحه بمنصف ساقها واكمامها طويله ومفتوح من صدرها ونازل الى اعلى اكتافها تمسكه خيوط رقيقه مثل رقتها وعذوبتها وشعرها رابطته وراء وواصل اسفل ظهرها .
تجاهل ياسر الشعور اللي تجدد فيه . اعجاب او حب مايدري وش الشعور هذا بس حاول يخفيه .
مشت رهف بهدوء وهي تطالع وراء الزجاج والمنظر الخلاب .
ياسر بهدوء : قالي الحارس انك تطلين عليه وش قلت الحياء هذي ؟
فزت رهف وبرعب : انا ؟
ياسر : الحين تو ماتأكدت واقفه قدام الدريشه وتطالعين تحت - وبصراخ - وش عندك ؟
رهف وهي تبكي : والله والله ماكنت اقصد شي بس اطالع البحر يكفي انك حابسني هنا .
راح لها ياسر وسكر الستاره ومسكها مع عضدها وسحبها بقوه ورماها على السرير وقال بتهديد : اقسم بجلالة الله يارهف لو خطيتي خطوه للدريشه لأقص رجولك تسمعين ؟
انتفضت رهف بخوف وهي تجلس على السرير : اسمع .
ياسر : انا طالع بس حاط حولك مراقبين لاتحاولين تسوين شي مايرضيني .
وطلع من عندها ياسر وجلس بالغرفه اللي جنب غرفتها بيعرف وش تسوي بغيابه .
اوهمها انه طالع من البيت .
الحارس يشكي منها ويقول انها تطالعه وتضايقه كثير .
والمصيبه ياسر مايدري ان رهف اعطت الحارس فلوس عشان يقول الكلام هذا ويزعل عليها ياسر وياخذها معاه لأي مكان .
وسمع صوت كعب رهف متوجه لغرفته قام ودخل دورة المياه قبل لاتدخل .
شافها وهي تدخل وتطالع الغرفه كل زاويه وكل مكان بالغرفه طالعته وتقدمت بخطوات خائفه وجلست على سرير ياسر شافها وهي تضم اللحاف وتستنشق ريحته .
سكر ياسر عيونه وهو يحس انه بحلم .
طل عليها مره ثانيه بعد ربع ساعه وشافها نايمه بسلام .
طلع قبل لاتحس فيه ركب بسيارته وهو يفكر فيها .
" معقوله تحبني ؟ لا لا هذي رهف اللي مايشبع غرورها شي "




~ ~ ~


عبدالله ورتيل...
مع نسمات الصباح الهادئه .
ونفحات الهواء الدافئه .
الساعه السابعه صباحآ .
صحت رتيل من نومها وهي تشوف عبدالله اللي نايم جنبها ابتسمت وهي تطالعه " الله لايحرمني منك "
وقامت وخذت لها شور ولبست فستان احمر ناعم قصير وعاري وشعرها الناعم تركته مفتوح .
طلعت لغرفة النوم وشافت عبدالله جالس على الاريكه ويطالعها وبابتسامه : صباح الخير .
ابتسمت رتيل وهي تجلس جنبه : صباح النور .
لف عبدالله يدها على اكتافها وباس كتفها : احبك احبك .
رتيل تحاول تتغلب على خجلها : فديتك الله لايحرمني منك .
عبدالله : ماتتخيلين قد ايش سعادتي لو قلت قد السماء ماوصفت ربع سعادتي .
رتيل بابتسامه : جعلها دوم حبيبي .
عبدالله بعد ماباس يد رتيل : حبيبتي رتول انا اسف بكل كلمه جارحه قلتها لك انتي عارفه ماكنت اقدر املك نفسي كل تصرفاتي خارجه عن ارادتي.
رتيل : مسامحتك ياقلبي ولو كانت بإرادتك انا راضيه بكل شي سويته فيني .
عبدالله وهو يضمها : ويلوموني فيك جعل يومي قبل يومك .
دفنت رتيل وجهها بصدره ونزلت دمعه من عينها وشهقت وهي تبكي .
رفع عبدالله وجهها له : ليش تبكين ؟
حطت رتيل يدينها على وجهها وهي تجهش بالبكاء ومو قادره ترد عليه .
وقف قلب عبدالله : عمري وش فيك ؟
رتيل بين شهقاتها : مو مصدقه انك رجعت لي والله كنت خايفه انك تتخلى عني .
حضنها عبدالله : لا تبكين جعلني ما أبكيك .
رتيل تشبثت بعبدالله وهي تحط يدينها وراء ظهره وتحط راسها على صدره .
حزن عبدالله على حالها " ماتنلام شهرين ونص وانا متجاهلها وبعد امد يدي عليها وبين يوم وليله يتغير حالنا , الحمدلله يارب الحمدلله "




~ ~ ~


أبها...
بعد زواج قمر بيومين .
دخلو فيصل وشهد بيت ام فيصل .
وقفت ام فيصل وسلمت على فيصل وجلست قبل لاتسلم على شهد .
شهد مافكرت انها تسلم عليها ومشت وجلست جنب فيصل اللي همس لها : قومي سلمي على امي .
شهد بهمس بين اسنانها : فيصل بليز لاتحرجني معاها هي ماتبي .
ام فيصل بقهر وهو تطالع فيصل وشهد : فيصل كلمت حنان بنت اُختي وهي موافقه عليك .
فيصل بصدمه : يمه ماقلت لك ما أبيها ؟
ام فيصل : برمضان كلمتك عنها ووافقت عليها .
شهد وهي تطالع فيصل : بتتزوج علي ؟
فيصل بيفهمها : لا ماراح اتزوج عليك .
وقفت ام فيصل وبصراخ : تعصيني عشان رضاها يافيصل ؟
احتار فيصل مو عارف وش يسوي امه جنته وناره ,, زوجته توه متصالح معاها ولا يبي يخسرها .
وقف فيصل وباس راس امه : لا يمه ماراح اعصيك بس مابي اتزوج .
ام فيصل : والله يافيصل اذا ماتزوجت بنت اختي لأزعل عليك ولا ارضى الى يوم الدين .
فيصل بداومه مو عارف وش يقول لأمه وانقذته شهد اللي بداخلها نار وبينت العكس قدام خالتها : لاتخسر جنتك يافيصل عشاني تزوج اللي خالتي مختاره لك مابي اصير السبب بزعل امك عليك .
حست ان الكلام ضاع مو قادره تجلس عندهم ولا تمشي وتخلي خالتها تفرح عليها .
رجعت ام فيصل وجلست وهي مبتسمه وبسخريه : اصيله يابنت هاجر .
جلس فيصل جنب شهد اللي تتماسك لا تبكي قدامهم : شهد انتي حاضره وشايفه كل شي بعينك انا مابيها وامي جبرتني عليها .
شهد بابتسامة الم وراها الف دمعه : لا عادي وماراح ازعل وانا الاولى ويقولون وما الحب إلا للحبيب الاول .
ابتسم فيصل وبهمس : قلتيها مالحب إلا لك واعرفي اني لو تزوجت ثلاثه عليك ماراح احب ولا وحده غيرك .
ام فيصل : وماتخلي حنان وتجلس مع شهد ترا حتى هي خطيبتك ولها حق .
فيصل : انا موافق اتزوجها بس عندي شرط اساسي .
ام فيصل : وش شرطك ؟
فيصل : الزواج بعد سنه .
ام فيصل : لا زواجك من بنت خالتك بعد شهرين ثاني ايام عيد الاضحى .
حست شهد بضيقه " هو متزوجها متزوجها الحين او بعدين "
فيصل : لا يمه ما ابي اتزوج الحين .
ام فيصل انفجرت بغضب : على بالك اني مو عارفه ان زوجتك عقيم ؟ هي ولدت لتين وشالو رحمها والكلام هذا سمعته من الناس مرة ولدي يصير لها كل هذا وانا اخر من يعلم , كل شوي وهي رايحه لأهلها زعلانه تبيك تطلقها وتفتك منك .
شهقت شهد وطالعها فيصل : مين اللي قال عنك كذا ؟
ام فيصل : ماتبين تقولين لي ياشهد بس انا عرفت عنش كُل هذا من الحريم وانصدمت ليش ماقُلتي لنا ؟
شهد بصدمه : والله كذابين انا مو عقيم , وربي مو عقيم .
ام فيصل : طيب ليش ماجبتي للتين اخو ولا اخت ولا انتي ماتبين عيال نسبهم يرجع لنا ؟
شهد مصدومه من ام فيصل : مين اللي قال الحكي هذا ؟ نسبكم هو نسب امي وافتخر فيه .
ام فيصل : ودام كلامش كذا وش السبب انش ماتحملين مره ثانيه ؟
شهد بهدوء : لسه لتين صغيره والشي هذا ماحد له فيه دخل إلا انا وفيصل وبس .
ام فيصل انقهرت من رد شهد : تردي علي كذا ياشهد ماتحترميني ؟ ولتين عمرها 3 سنوات مو صغيره .
فيصل وهو يقوم ويقبل راس امه ويجلس جنبها وبهدوء : يمه الله يرضى عليك ويخليك لي افهمينا لو مره وقدري ظروفنا شهد ماتبي تحمل قبل سنتين ليش مكبرين السالفه ؟
ام فيصل وهي تمثل البكاء : حالتك ياولدي مش حاله تتبهذل مع حرمه ماتبيك وتقلي مالي دخل فحياتكم انا ابي لك السعاده وخطبت لك بنت اختي اللي راح تلاقي منها كل احترام وتقدير .
فيصل بعد ماقبل يدين امه : يمه لاتبكين دموعك غاليه وان شاء الله تحمل شهد وتجيب لك احلى حفيد .
ام فيصل بتنرفز شهد وتزعلها : انا عارفه يا ابني انها ممشيه رايها عليك ومخليتك خاتم بإصبعها بس ان شاء الله تعوضك حنان عن كل اللي صار لك .
شهد وهي تطالع خالتها : انا امشي رايي على فيصل ؟ ليش هو رخمه عشان يمشي على شور مره ؟
ام فيصل : محشوم ولدي بس من زواجه تغير حتى كلامه صار مثلش .
ضحكت شهد بسخريه : عشان كذا يعني صار يمشي على رايي انا ما ادري كيف تفكرون .
ام فيصل وهي تطالع فيصل اللي جالس جنبها : تشوف يافيصل كيف تسبني وانت جالس ماحترمتني ولا احترمتك .
فيصل ماعنده رد وفضل انه يسكت .
اللي هو يشوفه شهد ماقالت شي غلط ولا سبت امه .






~ ~ ~




باريس / شامب دي مارس..
رجع ياسر لبيته ودخل وهو يتمنى لو بس يلمح رهف .
اخذ نفس عميق وهو يطرد الشعور اللي اجتاحه " مابقى إلا هذي احب رهف اللي اهانت رجولتي "
فتح باب غرفته وشاف رهف نايمه على السرير له ثلاث ساعات من طلع والى الآن ما صحت ولا طلعت لغرفتها .
احتار ياسر يجلس بالغرفه ويخليها تعرف انه شافها ولا يخليها على عمياها ويشوف وش اخرتها معاها .
وقف وطلع من الغرفه ونزل للصاله .
رن جواله وابتسم وهو يشوف المتصل امه .
طال اشتياقه لأمه اسبوع كامل وهو ماشافها رد بـ : هلا وغلا بالغاليه .
مشاعل : هلا بك حبيبي , كيفك وكيف رهف معاك ان شاء الله مرتاحين ؟
ياسر بيطمن امه عشان ماتقلق عليه : الحمدلله مرتاحين ومبسوطين ماتتخيلين يا امي قد ايش سعيد .
مشاعل : دوم ياربي سعادتك .
ياسر : شخبارك واخبار رتول من زمان عنها - وبمزح - كلمتني اول يومين من زواجي وشكلها نست ان عندها اخو .
مشاعل : الحمدلله اخبارنا تسرك ورتيل مبسوطه مع عبدالله .
ياسر وهو يسند ظهره على الكنبه : الحمدلله , وانتي ان شاء الله مبسوطه ببيت خالي علي ؟
مشاعل : الله يخليه لي والله مو مقصر معاي بشي , بس والله فاقدتك جعل عيني ماتبكيك .
ياسر : الله يطول بعمرك ويخليك لي .
مشاعل : امين يارب وجعلني اشوف عيالك , مع السلامه حبيبي .
ياسر : مع السلامه .
قفل من مكالمة امه ونزل الجوال على الطاوله وتفاجئ برهف اللي تجلس قدامه وهي لابسه بنطلون اسود وبلوزه اخضر عشبي .
طالعها ياسر وابهره جمالها وببرود : خير تجلسين قدامي كذا ؟
رهف بتكسر الحواجز اللي بينهم : طفشت من الجلسه بغرفتي محبوسه فيها 6 ايام ماطلعت منها .
تعمد ياسر يحرجها : يعني ولا مره رحتي لغرفتي ونمتي فيها بعد ؟
اعتلت رهف رجفة خجل وتمنت الارض تنشق وتبلعها انحرجت من ياسر واعتلت وجهها حمرة خجل كحت بحرج وانكرت انها دخلت غرفته : م م متى ؟
ضحك ياسر : تسأليني عن شي انتي تسوينه ؟
رهف لازالت مصره انه يكذب وهي متأكده انه شافها وهي نايمه بغرفته : اكيد كل هذي اوهام اقص رجلي ولا ادخل غرفتك .
ياسر بسخريه : وزود على لسانك الطويل وكلامك اللي يجيب السم تكذبين ؟


•° البارت التاسع عشر °•








مدخل البارت :




عن أبي سعيد الخدري رَضِي اللَّهُ عَنهُ أن رَسُول اللَّهِ صَلَّى اللَّهُ عَلَيهِ وَسَلَّم قال :"إذا سمعتم النداء فقولوا كما يقول المؤذن" مُتَّفَقٌ عَلَيهِ.‏
-
-
-
-
-
وقفت رهف وهي تحاول انها ماتبكي قدامه راحت تركض مع الدرج ودموعها تحجب الرؤيه امامها .
مسحت دموعها وفتحت الباب وسكرته وراها بقوه .
وسالت دموعها بقوه " اخذ حقه وزياده كل يوم يجرحني يحسسني اني مرتكبه جريمه "
وعضت على شفتها السفلى تحاول تمنع شهقاتها " انا غبيه اشلون انام بغرفته ؟ لا هذي ابسط حقوقي انا احبه وهو متجاهلني ابي احس بوجوده بحياتي بأي شي "




~ ~ ~




الدمام...
في الصباح .
افطرو عبدالله ورتيل مع بعض وبابتسامه : رتول من زمان مارحتي للدوام ومسجل الى الان عليك 20 يوم غياب مستمر .
رتيل بابتسامه مماثله : والله اشتقت للدوام اليوم ان شاء الله بروح معاك .
عبدالله : انا رايح للمستشفى بعد نص ساعه ياقلبي حاولي تستعجلين شوي .
رتيل وهي توقف : لا انا اتأخر كثير ولازم امر على امي بروح مع السايق مثل اول ودوامي الساعه 9.
عبدالله بإعتراض : لا ماسمح لك تروحين مع السايق وانا موجود وعمتي نمر عليها مافيه مشكله .
رتيل : حبيبي الساعه الحين 7 وش اسوي انا بالساعتين هذي قبل موعد دوامي .
عبدالله وهو يحتضن وسطها بعد ماباس خدها : تجلسين عندي مافيه مشلكه انا ماشبعت منك .
رتيل بخجل ولهجة غضب : عبدالله .
عبدالله بضحكه على شكلها وهي خجلانه منه : عيون عبدالله روح عبدالله .
حاولت رتيل تحرر نفسها من بين يدينه وهو حضنها اكثر وهمس لها : كلمة احبك قليلة بحقك .
رتيل بخجل وصوت خافت : وانا كمان احبك .
ابتسم عبدالله وبخبث : ايه كل هذا بس كلام , انتي حتى ظلي تستحين منه .
رتيل وهي تحاول تتجاوز خجلها اللي مسيطر عليها : حلاة البنت بحياها .
طبع عبدالله على خدها قبله وقال بعدها : انتي بكل شي حلوه .
بعدت عنه رتيل وهي تحس انها بتذوب من الخجل .
دخلت بالغرفه وخذت لها شور ولبست تنوره سوداء وبلوزه سماوي فاتح وخذت معطفها الابيض على يدها وطلعت من غرفة تبديل الملابس وهي تشوف عبدالله خلص لبسه لابس بنطلون اسود وقميص رسمي سماوي ومعطفه على ذراعه .
طالعها وهي تلبس عبايتها : حبيبتي بتروحين الحين لعمتي ؟
رتيل وهي تاخذ شطنتها : ايه بسلم عليها يومين ماشفتها .
عبدالله وهو يمسك يد رتيل : يابختك ياعمتي مشاعل رتول مشتاقه لك , ولا انا لي الله ولا حتى تسألين عني .
ضحكت رتيل : والله انك طماع .




~ ~ ~


ابهـا...
صحت شهد من نومها الساعه 9 ونص وشافت مكان فيصل خالي .
وقامت وخذت لها شور ونزلت للصاله وشافت لتين مع ميعاد : صباح الخير .
طالعتها ميعاد ( اخت فيصل ) وبابتسامه : صباح النور هلا شهد .
سلمت عليها شهد وجلست على الكنبه وهي مستغربه ميعاد اول مره تدخل بيت شهد وهذا الشي كان السبب بدهشة شهد واستغرابها .
ميعاد اللي منحرجه من شهد : ماكنت ابغى اجي قبل ما اقول لش بس فيصل جبرني اجلس هنا .
شهد بابتسامه : لا عادي هذا بيت اخوك وتمونين علينا , إلا وينه فيصل مو عادته يطلع بالوقت هذا .
ميعاد بتوتر : هو وامي راحو للمستشفى يقولو قمر تعبانه وانا مابغى اجلس بالبيت لوحدي فجيت هنا .
ماهتمت شهد لموضوع قمر : كيف دراستك ؟
ميعاد : الحمدلله زينه .
شهد حست بملل ونادت الخدم اللي جابو لها الفطور ابتسمت لمعياد : تعالي افطري معاي .
ميعاد : لا مفطره .
رن جوال شهد وردت بـ : صباح الخير يأحلى عروس .
رهف : صباح النور , شهد ما ابي اطول عليك المكالمه ابي رايك بشي بس ماتناقشيني اوكي .
شهد بضحكه : ليش ما اناقشك ؟
رهف : لأن النقاش بالسالفه هذي ماراح ينتهي .
شهد : وش موضوعك .
رهف بتردد : ترا وعدتيني ماتناقشيني مو تخلفين وعدك .
شهد : وعد ما اناقشك .
رهف : ياسر , ممم ياسر مايبيني وش اسوي ؟
شهد بصدمه وهي توقف وتبتعد عن ميعاد : ياسر مايبيك ؟
رهف بغصه : ايه .
شهد : طيب وش السبب ؟
رهف ودموعها تنزل على خدها : شهد انتي وعدتيني ماتناقشيني .
شهد : خلاص انا عند وعدي , بس كيف مايبيك .
رهف : انا بغرفه وهو بغرفه وبصراحه انا اللي طلبت منه غرفه لوحدي .
شهد بغضب : مجنونه انتي ليش تطلبين منه ؟ اكيد هو عباله انك ماتبينه الى الحين .
رهف : ما ادري غصب عني ابي ارد كرامتي وقلت له ابي غرفه بروحي وهو حط لي غرفه بروحي .
شهد : تستاهلين مايجيك منه لا بعد وتقولين لي مايبيك , على كيفك هو تصدينه وبعدين ترجين منه الحب والاحتواء ؟ ياسر اكيد كرهك هذا غير كلامك يوم الملكه .
انقهرت رهف وبصوت باكي : اشكي لك وانتي تزيدين وجعي وجع ؟ قسم بالله اني كرهت نفسي على تهوري .
شهد حزنت على حال بنت عمها : خلاص لاتبكين ان شاء الله يتحسن وضعكم , عاد لا اوصيك تجملي له اهتمي فيه اكيد بتلفتين انتباهه .
رهف : والله لو مهما تزينت ماراح يطالعني انا جرحته بكلامي يوم الملكه وكملت الناقص يوم طلبت غرفه بروحي .
شهد : الله يعينك , ياسر انا اعرفه من يوم كان صغير حنون وطيب ومايرضى الاهانه للحرمه ومثل عيال عايلتنا كل شي عندهم ولا يجرحون البنت واكيد ياسر مثل اخواني لأنهم تربو مع بعض .
رهف : لا ياسر يختلف عن فارس وعبدالله كثير هو ولامره حسسني بحنانه او اني زوجته انا اللي اجبر نفسي على الكلام معاه ونتيجة كلامي معاه يجرحني بقصد وبغير قصد يأست منه ماعاد ينفع معاه اي شي الحين هو تاركني اخر الليل وطالع من البيت بنجن ياشهد والله ماعاد فيني صبر .
شهد : مثل مابديتي حياتك معاه بغلطه منك صلحيها بنفسك وصدقيني ياسر ماله غيرك .
رهف : لا هو قالي قبل كذا انه تزوجني بيأدبني وبس .
شهد بعصبيه : وش ذا الكلام ؟
رهف : والله هو اللي قال كذا .




~ ~ ~




مستشفى العامر...
الساعه 9 وربع مكتب رتيل .
دخل الدكتور محمد : سلام عليكم .
رتيل وهي تطالع بالاوراق اللي قدامه : عليكم السلام .
الدكتور محمد بينهي اصعب مشكله مرهقته ومألمته كثير وهي فسخ خطوبته من اشجان ومالقى سلاح إلا رتيل : دكتوره رتيل قالت لي زوجة عمي ام وليد انها بتفسخ خطوبتي انا واشجان وتخطبها لزوجك .
اشجان بهدوء : دكتور محمد السالفه هذي تتكلم فيها مع عبدالله .
دخل عبدالله وهو يغلي من الغضب : وش دخلك هنا ؟
قال محمد العبدالله وهو يطالعه وبرعب : دكتور عبدالله ؟
عبدالله بحده وبين اسنانه : وش تبي داخل هنا ؟
محمد وهو يوقف قدام عبدالله : بنهي المهزله هذي , حلوه افسخ خطوبتي من بنت عمي عشان تتزوجها .
عبدالله بإستغراب : انا اتزوج بنت عمك ؟
محمد : ايه هذا اللي سمعته وزوجة عمي قالت لي الكلام هذا بنفسها وملكتك على بنت عمي الاسبوع الجاي .
عبدالله بعدم تصديق : ياشيخ والله لو مايبقى إلا انتم ما اناسبكم , يله اطلع من هنا ولا عاد تدخل مكتب رتيل واذا عندك كلام تعال واجهني .
طلع محمد .
وجلس عبدالله على الكرسي الاسود وطالع برتيل : اشلون تسمحين له يدخل هنا ؟
رتيل : هو دخل فجأه ولا حتى طق الباب , إلا صدق كلامه ؟
ضحك عبدالله : وانتي تصدقين كلام مثل هذا ؟ - وكمل بهمس عذب - اللي معاه القمر مايطالع بالنجوم .
ابتسمت رتيل واردف عبدالله : ايه رتول جيت هنا بقولك فيه عمليه بعد ساعه وانتي دكتورة العمليه .
رتيل بضيقه : من اول يوم اداوم عمليه ؟
عبدالله : حبيبتي هذا جدولنا انتي بكل شهر تسوين عمليتين وانا بالشهر 10 عمليات هذا غير الحالات الطارئه .
رتيل وهي توقف : الله يعينك حبيبي .
وقف عبدالله : عن اذنك حبيبتي .
ونادت رتيل النيرس الهام : وين تقارير العمليه ؟
الهام وهي تنزل الاوراق على الطاوله : هذي كل التقارير وحالة المريضه ومراجعاتها .
قرأت رتيل التقارير على عجل وشافت الحاله عملية مراره مو صعبه عليها .




~ ~ ~




مساء يوم الاربعاء بمدينة ابها بين الضباب والغيوم .
دخلت شهد بالمستشفى اللي فيه قمر وهي تمشي جنب فيصل اللي جبرها على زيارة قمر وحاولت تقنعه انه ممكن تصير مصيبه اذا شافتها قمر بس هو رفض كل طلبها لها ورجاءها وارغمها لزيارة قمر وان هذا حق وواجب .
دخلو غرفة قمر اللي ملقاه على السرير الابيض ويدها اليمنى مثنيه على صدرها والجبس مغطيها وعلى راسها جبس ورجلها ممدوده ومجبسه ووجهها فيه كدمات زرقاء وحمراء وبقايا دم ( تكرمون ) .
شهقت شهد ماتوقعت انها في يوم من الايام بتشوف مثل الحاله هذي .
تقدمت لقمر بخطوات متردده ومدت يدها لقمر ومدت قمر يدها اليسرى السليمه عدا الكدمات الطفيفه وباست شهد جبين قمر : ماتشوفين شر .
قمر بغصه : الشر مايجيش .
ونزلت دموع قمر ماقدرت تمالك نفسها من شافت شهد وهي موقنه ومتأكده انها حوبة شهد كل اللي يصير لها .
وبصوت يرجف وباكي : شهد سامحيني .
انفجرت شهد ببكاء مرير : مسامحتك ياقلبي .
فيصل بهدوء وهي يمسح دموع قمر : خلاص قمر البكاء مو زين لك .
قمر : خايفه من عذاب ربي يافيصل انا ظلمت شهد كثير وابغاها تسامحني .
شهد بعد مامسحت دموعها وشربت ماء : مسامحتك ياقمر .
دخلت ام فيصل وهي تبكي : قمر زوجش بيطلعش من هنا على مسئوليته وياخذش لبيته .
شهقت قمر : كيف اطلع معاه وانا كذا ؟
ام فيصل وهي تمسح دموعها : قد لش يوم بالمستشفى وحالتش ماتسر بس هو رفض بيطلعش غصب وياخذش لبيته .
قمر وهي تمسك يد فيصل وبخوف : تكفى يإخي لا تخليني اروح معاه .
فيصل : والله ماتروحين معاه وراسي يشم الهوا .
وفجأه دخل سلطان وهو معصب ( زوج قمر ) : قمر يله اطلعي قُدامي .
قمر وهي تبكي وبضعف : ماقدر اطلع .
سلطان بعصبيه وهو يقترب منها : تطلعين غصب عنش .
صرخ عليه فيصل : انت ماتستحي على وجهك تدخل ومحارمنا هنا ؟
سلطان : خبري اللي هنا قمر وامها .
فيصل : كف الشر واطلع من هنا .
سلطان بحده : مو انت اللي تمنعني ما اخذ حرمتي معي للبيت هي راعية البيت ولزوم تبيت فيه .
فيصل بعصبيه : ماراح تاخذها من هنا اللي جاها منك يكفيها .
سلطان : خلها تعرف ان امي خط احمر ماتتجاوزه بنتكم ولا هذي تمد يدها على امي تستاهل ماجاها واذا انتو ماربيتم بنتكم انا اربيها .
ام فيصل : سلطااان اطلع من هنا بنتي لايمكن تمد يدها عليها على امك .
سكرت شهد عيونها اللي تحت غطاها " سبحان الله كما تدين تدان "
سلطان : انا طالع بس مو عشانها حشيمه لمرة عمي اللي بعمر امي بطلع بس باكر الصباح وهي فبيتها .
فيصل : لا ماراح ترجع لبيتك طلقها .
سلطان : إلا الطلاق ماراح اطلق اخليها معلقه عند اهلها بس ما اطلقها هي بنت عمي ماراح اطلقها .
فيصل : وعشان القرابه اللي بيننا طلقها .
ضحك سلطان : هههههه عشان القرابه اطلقها ؟
فيصل : ايه مانبي نجرجرك بالمحاكم اللي ماحشمنا حتى احنا مانحشمه .
سلطان : انت وعلي على عيني وراسي بس هي ليش تمد يدها على امي ؟
قمر بضعف وصوت تعبان : والله مامديت يدي عليها تنقص يدي ولا امدها على عمتي .
سلطان : يعني معنى كلامش امي كذابه ؟
قمر : محشومه عمتي عن الكذب بس انا ما مديت يدي عليها واظن عمتي ماقالت شي الخدامه هي اللي قالت لك .
سلطان وهو بطريقه بيطلع : فيصل تعال شوي .
طلعو سلطان وفيصل .
فتحت شهد غطاها وجلست ع الكرسي اللي جنب قمر وقالت وهي تهديها : ياقلبي اصبري واحتسبي ودعاء المظلوم مستجاب قولي حسبي الله وهو نعم الوكيل .
ام فيصل اللي مازالت تحمل الحقد لشهد وما انتبهت لنفسها : كُنتي تدعي علينا ياشهد ؟
طالعتها شهد وتلعثمت ام فيصل مو عارفه وش تقول : اا اا , اقصد اللي ظلموش تدعي عليهم ؟




~ ~ ~


السجن...
ناصر بهمس لفواز : بقى اسبوعين على قصاصي ياسر ورتيل امانه برقبتك , ولا وش رايك تتزوج مشاعل عشان تهتم بعيالي .
فواز : الله يهديك ياناصر مو اطفال عشان اهتم فيهم وانتبه لهم , وينك يوم كان ياسر طفل ؟
ناصر : لا تقلب المواجع يافواز يوم كان ياسر طفل انت اكثر واحد يعرف ظروفي , والحين اقولك ياسر واخته امانه برقبتك .
فواز : ماشاء الله عليهم عيالك كبار ومتزوجين مايحتاج توصي عليهم , يوم كانو بحاجتك وانت مخليهم عشان مصلحتك .
ناصر بقهر : مو عشان مصلحتي عشان ثار عيال عمي .
فواز : والله غريبه عيال عمك ماتنازلو , هم تنازلو عن قاتل اخوهم بس يوم عرفو انه انت جددو القضيه وفتحو ملفاتها .
ناصر : عيال عمي متنازلين بس زياد مو متنازل وماتوقعتها من مشاعل وياسر يصيرون مع زياد ضدي وانا عارف انه مشاعل هي اللي تحرضه.
فواز : وانت ماقصرت بمشاعل خطفت منها بنتها واحرمتها منها .
ناصر : الحمدلله ان فكرتي جابت نتيجه انشغلو ببنتهم ولا فكرو انهم يدرون علي .
فواز : رتيل كرهتني بسببك ياناصر كرهت عايلتنا كلها .
ناصر : اللي جاها مو قليل , تشوف يافواز كيف زوجتي واهلي خلوني حتى امي ماتزورني .
فواز : ناصر لاتنسى انه انت اللي خليتهم من 23 سنه والحين تقول هم مايزوروني .
ناصر : بس غريبه مشاعل مافكرت انها تكلمني تزورني وهي تحبني .
فواز : كانت تحبك الحين مستحيل , إلا انت ليش ماتطلب من اهلك يسامحونك قبل لايقصونك ؟
ناصر بهمس لفواز : وانت مصدق سالفة القصاص ؟
فواز بإستغراب : ليش هم مو قاصينك ؟
ناصر : يعني ماتعرف خويك لا بغى يسوي شي يسويه .
فواز : بس هذا سجن يعني بتهرب منه ؟
ناصر : ايه بهرب منه , ولا قد مرت عليك حاله مثل حالتي قصاصي بعد اسبوعين وانا بارد واعصابي بثلاجه .
فواز بابتسامه : والله انك داهيه وش ناوي تسوي ؟
ناصر : الاسبوع الجاي تجيك الاخبار .




~ ~ ~




ابها...
شهد : عارفه ياخالتي انك ظالمتني ومسويه نفسك مظلومه بس عند ربي مايضيع حق احد .
ام فيصل انتفضت برعب : إش قصدش ؟
شهد : قصدي واضح الظالم مايرتاح .
ام فيصل وقفت : شهد طلبتش سامحيني .
شهد : الله يسامحك ياخالتي .
قمر ضغط على يد شهد : تكفين ياشهد سامحي امي والله من بعد اليوم مانسوي لش شي ونعدش وحده منا وفينا وانتي فعلآ منا وفينا .
شهد بهدوء : لوجه الله ياخالتي سامحتك واطلبي من الله يسامحك ياما ظلمتيني وكرهتي فيصل فيني .
قمر وهي تبكي : لا ياشهد انا اللي كُنت احرض امي عليش .
شهد وهي تمسح دموع قمر برقه : خلاص قمر اللي فات مات لاتبكين على ماضي وانا مسامحتك .
مسكت قمر يد شهد بتبوسها وسحبت شهد يدها وباست جبين قمر : ماله داعي ياقلبي .
قمر : شهد انتي اطيب وارق واحلى انسانه شفتها والله مافيه احد مثلش يسامحنا على اللي احنا سويناه فيش .
شهد بطيبة قلبها المعتاده : حبيبتي قمر الدنيا ماتستاهل نحقد على بعض عشان اشياء تافهه والدنيا هذي ماتساوي عن ربي جناح بعوضه .
ابتسمت قمر اللي من زمان مابتسمت : سبحان الله ربي مايضيع حق احد - وتحولت ابتسامتها لحزن - شوفي كم مره ظلمتش وكم مره خليت فيصل يمد يده عليش ويرفع صوته عليش وربي رد لي كل اللي سويته فيش بيوم واحد هاوشت الخدامه وزعلت علي وقالت لسلطان اني ضاربه امه وعمتي صالحه مثل مانتي عارفه مقعده وبكماء ماتقدر تنطق وتقول اني مظلومه الله لا يوريش ضربني سلطان بين خواته وحريم اخوانه وانا عروس قد لي يومين من زواجي وحاولو يمسكونه بس ماقدرو لين اغماء علي وتكسرو يدي ورجلي عاد سلطان كل شي عنده إلا امه .
شهد بحنان : ياقلبي ان شاء الله اجر وعافيه .
دخل فيصل وبابتسامه : مبروك ياقمر طلقك سلطان .
ابسمت قمر بألم : مشكور فصول تعبت معاي .
فيصل : هذا واجبي يا اختي .
ام فيصل وهي تطالع فيصل : وش سويت بموضوع حنان .
فيصل ناسي الموضوع كله : مين حنان ؟
ام فيصل بعصبيه : بنت خالتك .
فيصل : مو وقته يايمه .
قمر : لا يمه لاتزوجين فيصل عشان خاطري اتركيه فحاله .
ام فيصل : لا ياقمر انا كلمت خالتش وبنتها .
قمر : يمه انا اكلم خالتي بس لاتزوجين فيصل .
ام فيصل بعد ماطالعت شهد : اظن شهد راضيه .
شهد ببرود مغلف بنار تغلي بصدرها وقهر ينهش قلبها : ايه راضيه الله يهنيكم .
ووقفت : عن اذنكم بروح للتين اكيد ازعجت ميعاد .
فيصل وهو يمسك يد شهد : بوصل شهد للبيت وارجع لكم .
ام فيصل : بس لاتنسى موضوع زواجك .
طلعو شهد وفيصل ونزلت دموع شهد وبصوت باكي : بروح لدورة المياه .
وراحت بسرعه ودخلت بدورة المياه ونزلت نقابها وغسلت وجهها وجففته وطالعت وجهها بالمرآيه جمالها آسر بس دموعها تبقى مصدر خاطف للسعاده .
لبست نقابها وطلعت لفيصل اللي ينتظرها برا .
طلعت له ومسك فيصل يدها وهمس لها : حبيبتي ليش البكاء ؟
شهد : يعني شايف انها المسأله سهله تتزوج وحده ثانيه وعادي عندي .
فيصل : انا ما ابي اتزوج وانا مو بنت عشان يغصبوني .
شهد بضيقه : يعني تعصي امك ويزيد حقدها علي ؟
طلعو للسياره .
ورن جوال فيصل طلعه وشاف المتصل خالته : الو .
ام سعد : هلا وغلا بولد اختي اللي مايمر ولا يسلم .
ابتسم فيصل وقال بود : حقك علي ياخالتي بس انتي عارفه اللي صار لقمر .
ام سعد حزنت على حال بنت اختها : الله يعوض قمر .
فيصل : امين .
ام سعد : حبيبي فيصل حنان موافقه عليك بس انا والله اعتبر شهد مثل حنان ليش بتتزوج عليها ؟
فيصل بعد ماطالع شهد اللي تبكي تنهد : والله امي هي اللي جبرتني على حنان , وانتي عارفه امي وكرهها لشهد .
ام سعد بإستغراب : يعني انت ماتبي حنان ؟
فيصل بضيقه : لا ما ابيها .
ام سعد : خلاص ياولدي لا تخطب بنتي وانت ماتبيها يجيها نصيبها ان شاء الله ويجيها الرجال اللي يبيها .
فيصل حس بإحراج شديد : لا تفهميني غلط ياخالتي بس انا ما ابي غير شهد ولو تزوجت حنان اكيد بظلمها معاي لأني ما ابيها .
ام سعد بود : ياليت كل الناس مثلك يافيصل ولا يظلمون بنات الناس معاهم .
فيصل : بس ياخالتي امي اكيد بتزعل علي لاعرفت اني مابي حنان .
ام سعد : انا اكلم امك واقولها لا تشيل هم .
فيصل بفرحه : الله يخليك لي ياخالتي ولا يحرمني منك .
ام سعد بابتسامه : الله يطعني عنك .
فيصل : الله يسبق بي .
ام سعد : مجار ياروحي , مع السلامه حبيبي ولازم تمرني بكره .
فيصل : ان شاء الله .
وقفل من مكالمة خالته ونزل جواله وطالع بشهد : خلاص ياشهد انتهت السالفه والحمدلله خالتي بتفكني من سالفة حنان .
طالعته شهد بعدم تصديق هي سمعت المكالمه بس ماتدري وش اتفقو عليه فيصل وخالته : من جد يافيصل ؟
فيصل بابتسامه : الحمدلله خالتي تقول هي بتكلم امي .
شهد بفرحه : الحمدلله , ماتتخيل قد ايش الموضوع هذا مرهقني .




~ ~ ~


مكان اخر من أبها...
دخل سلطان بالبيت وسكر الباب .
رمى نفسه على الكنبه وهو مانطق بحرف واحد .
فزت اخته يسرا ( عمرها 18 ) : سلطان وش بك ؟
سلطان بضيقه : مافيني شي خليني لوحدي .
يسرا باصرار : سلطان وش بك قولي لا تخوفني عليك .
سلطان بين اسنانه : قلت لش مافيني شي فارقي عن وجهي لألعن خيرش .
وقفت يسرا وهي تقول بقهر : ايه وتسوي بي سواتك بقمر .
وقف سلطان بيضربها وهي ركضت لغرفتها .
سلطان وهو يغلي من الغضب " مابقى إلا النتفه هذي تنرفزني "
دخل اخوه هادي اللي اكبر منه بسنتين : سلطان ازك بعقلك ولا تحاول تمد يدك على يسرا .
سلطان بقهر وهو يدف هادي : واذا كان اختك تنرفزني .
هادي : هي ماقالت إلا الحقيقه انت بغيت تقتل بنت عمك .
طلع سلطان لغرفته وهو معصب فتح الباب ورمى نفسه على سريره .
اعصابه مشدوده ومو طايق احد .
" لا والله ماتستاهل قمر اعصب وازعل نفسي عشانها تمد يدها على امي وابقى الى اليوم احبها "
اخذ غتره ولبسها ولبس عقاله ونزل تحت وشافته يسرا : سلطان دخيلك لا تضربني .
ابتسم سلطان : والله ما اضربش وتنقص يدي قبل امدها عليش .
يسرا بإستغراب من مزاج سلطان : انت متأكد انك سلطان اللي من شوي ؟
ضحك سلطان : ههههه ايه انا اخوش .
يسرا : وش بك تقلب مزاجك بهالسرعه ؟
سلطان : ولا شي بس كنت معصب شوي .
يسرا بابتسامه : وش اللي معصبك ؟
سلطان وهو يقرص خدها بخفه : ياحبش للقافه , طلقت بنت عمش قمر وعصبت شوي .
شهقت يسرا ونزلت دموعها : ليش ياسلطان ؟ ليش تطلقها ؟ والله حرام عليك قمر ماتستاهل اللي جاها منك .
سلطان : تستاهل اكثر من كذا لو القتل حق كان قتلتها وذبحتها ذبح الشاة , ولا هذي تمد يدها على امي لا والله إلا تبطي تسوي بها كذا .
يسرا : والله حرام عليك لاتظلمها والله مامدت يدها على امي الخدامه كذابه والله كذابه .
سلطان : خلاص يايسرا قفلي الموضوع ولا تفتحينه مره ثانيه لأنه من اساسه منتهي .




~ ~ ~


دخل بغرفته .
وضوء الابجوره فيها خافت لونه برتقالي .
والغرفه بارده عكس الجو شديد الحراره .
الغرفه هادئه عدا من همساتها : مو انا اللي سحرت عبدالله .
اعتلاء صوتها وشهقاتها : اتركوني مو انا اللي سحرت عبدالله .
فتح النور وارتعب وهو يشوفها تجلس وتحضن اللحاف وتشده عليها : مو انا اللي سحرت عبدالله ماتفهموون ؟

•° البارت التاسع عشر °•








مدخل البارت :




عن أبي سعيد الخدري رَضِي اللَّهُ عَنهُ أن رَسُول اللَّهِ صَلَّى اللَّهُ عَلَيهِ وَسَلَّم قال :"إذا سمعتم النداء فقولوا كما يقول المؤذن" مُتَّفَقٌ عَلَيهِ.‏
-
-
-
-
-
وقفت رهف وهي تحاول انها ماتبكي قدامه راحت تركض مع الدرج ودموعها تحجب الرؤيه امامها .
مسحت دموعها وفتحت الباب وسكرته وراها بقوه .
وسالت دموعها بقوه " اخذ حقه وزياده كل يوم يجرحني يحسسني اني مرتكبه جريمه "
وعضت على شفتها السفلى تحاول تمنع شهقاتها " انا غبيه اشلون انام بغرفته ؟ لا هذي ابسط حقوقي انا احبه وهو متجاهلني ابي احس بوجوده بحياتي بأي شي "




~ ~ ~




الدمام...
في الصباح .
افطرو عبدالله ورتيل مع بعض وبابتسامه : رتول من زمان مارحتي للدوام ومسجل الى الان عليك 20 يوم غياب مستمر .
رتيل بابتسامه مماثله : والله اشتقت للدوام اليوم ان شاء الله بروح معاك .
عبدالله : انا رايح للمستشفى بعد نص ساعه ياقلبي حاولي تستعجلين شوي .
رتيل وهي توقف : لا انا اتأخر كثير ولازم امر على امي بروح مع السايق مثل اول ودوامي الساعه 9.
عبدالله بإعتراض : لا ماسمح لك تروحين مع السايق وانا موجود وعمتي نمر عليها مافيه مشكله .
رتيل : حبيبي الساعه الحين 7 وش اسوي انا بالساعتين هذي قبل موعد دوامي .
عبدالله وهو يحتضن وسطها بعد ماباس خدها : تجلسين عندي مافيه مشلكه انا ماشبعت منك .
رتيل بخجل ولهجة غضب : عبدالله .
عبدالله بضحكه على شكلها وهي خجلانه منه : عيون عبدالله روح عبدالله .
حاولت رتيل تحرر نفسها من بين يدينه وهو حضنها اكثر وهمس لها : كلمة احبك قليلة بحقك .
رتيل بخجل وصوت خافت : وانا كمان احبك .
ابتسم عبدالله وبخبث : ايه كل هذا بس كلام , انتي حتى ظلي تستحين منه .
رتيل وهي تحاول تتجاوز خجلها اللي مسيطر عليها : حلاة البنت بحياها .
طبع عبدالله على خدها قبله وقال بعدها : انتي بكل شي حلوه .
بعدت عنه رتيل وهي تحس انها بتذوب من الخجل .
دخلت بالغرفه وخذت لها شور ولبست تنوره سوداء وبلوزه سماوي فاتح وخذت معطفها الابيض على يدها وطلعت من غرفة تبديل الملابس وهي تشوف عبدالله خلص لبسه لابس بنطلون اسود وقميص رسمي سماوي ومعطفه على ذراعه .
طالعها وهي تلبس عبايتها : حبيبتي بتروحين الحين لعمتي ؟
رتيل وهي تاخذ شطنتها : ايه بسلم عليها يومين ماشفتها .
عبدالله وهو يمسك يد رتيل : يابختك ياعمتي مشاعل رتول مشتاقه لك , ولا انا لي الله ولا حتى تسألين عني .
ضحكت رتيل : والله انك طماع .




~ ~ ~


ابهـا...
صحت شهد من نومها الساعه 9 ونص وشافت مكان فيصل خالي .
وقامت وخذت لها شور ونزلت للصاله وشافت لتين مع ميعاد : صباح الخير .
طالعتها ميعاد ( اخت فيصل ) وبابتسامه : صباح النور هلا شهد .
سلمت عليها شهد وجلست على الكنبه وهي مستغربه ميعاد اول مره تدخل بيت شهد وهذا الشي كان السبب بدهشة شهد واستغرابها .
ميعاد اللي منحرجه من شهد : ماكنت ابغى اجي قبل ما اقول لش بس فيصل جبرني اجلس هنا .
شهد بابتسامه : لا عادي هذا بيت اخوك وتمونين علينا , إلا وينه فيصل مو عادته يطلع بالوقت هذا .
ميعاد بتوتر : هو وامي راحو للمستشفى يقولو قمر تعبانه وانا مابغى اجلس بالبيت لوحدي فجيت هنا .
ماهتمت شهد لموضوع قمر : كيف دراستك ؟
ميعاد : الحمدلله زينه .
شهد حست بملل ونادت الخدم اللي جابو لها الفطور ابتسمت لمعياد : تعالي افطري معاي .
ميعاد : لا مفطره .
رن جوال شهد وردت بـ : صباح الخير يأحلى عروس .
رهف : صباح النور , شهد ما ابي اطول عليك المكالمه ابي رايك بشي بس ماتناقشيني اوكي .
شهد بضحكه : ليش ما اناقشك ؟
رهف : لأن النقاش بالسالفه هذي ماراح ينتهي .
شهد : وش موضوعك .
رهف بتردد : ترا وعدتيني ماتناقشيني مو تخلفين وعدك .
شهد : وعد ما اناقشك .
رهف : ياسر , ممم ياسر مايبيني وش اسوي ؟
شهد بصدمه وهي توقف وتبتعد عن ميعاد : ياسر مايبيك ؟
رهف بغصه : ايه .
شهد : طيب وش السبب ؟
رهف ودموعها تنزل على خدها : شهد انتي وعدتيني ماتناقشيني .
شهد : خلاص انا عند وعدي , بس كيف مايبيك .
رهف : انا بغرفه وهو بغرفه وبصراحه انا اللي طلبت منه غرفه لوحدي .
شهد بغضب : مجنونه انتي ليش تطلبين منه ؟ اكيد هو عباله انك ماتبينه الى الحين .
رهف : ما ادري غصب عني ابي ارد كرامتي وقلت له ابي غرفه بروحي وهو حط لي غرفه بروحي .
شهد : تستاهلين مايجيك منه لا بعد وتقولين لي مايبيك , على كيفك هو تصدينه وبعدين ترجين منه الحب والاحتواء ؟ ياسر اكيد كرهك هذا غير كلامك يوم الملكه .
انقهرت رهف وبصوت باكي : اشكي لك وانتي تزيدين وجعي وجع ؟ قسم بالله اني كرهت نفسي على تهوري .
شهد حزنت على حال بنت عمها : خلاص لاتبكين ان شاء الله يتحسن وضعكم , عاد لا اوصيك تجملي له اهتمي فيه اكيد بتلفتين انتباهه .
رهف : والله لو مهما تزينت ماراح يطالعني انا جرحته بكلامي يوم الملكه وكملت الناقص يوم طلبت غرفه بروحي .
شهد : الله يعينك , ياسر انا اعرفه من يوم كان صغير حنون وطيب ومايرضى الاهانه للحرمه ومثل عيال عايلتنا كل شي عندهم ولا يجرحون البنت واكيد ياسر مثل اخواني لأنهم تربو مع بعض .
رهف : لا ياسر يختلف عن فارس وعبدالله كثير هو ولامره حسسني بحنانه او اني زوجته انا اللي اجبر نفسي على الكلام معاه ونتيجة كلامي معاه يجرحني بقصد وبغير قصد يأست منه ماعاد ينفع معاه اي شي الحين هو تاركني اخر الليل وطالع من البيت بنجن ياشهد والله ماعاد فيني صبر .
شهد : مثل مابديتي حياتك معاه بغلطه منك صلحيها بنفسك وصدقيني ياسر ماله غيرك .
رهف : لا هو قالي قبل كذا انه تزوجني بيأدبني وبس .
شهد بعصبيه : وش ذا الكلام ؟
رهف : والله هو اللي قال كذا .




~ ~ ~




مستشفى العامر...
الساعه 9 وربع مكتب رتيل .
دخل الدكتور محمد : سلام عليكم .
رتيل وهي تطالع بالاوراق اللي قدامه : عليكم السلام .
الدكتور محمد بينهي اصعب مشكله مرهقته ومألمته كثير وهي فسخ خطوبته من اشجان ومالقى سلاح إلا رتيل : دكتوره رتيل قالت لي زوجة عمي ام وليد انها بتفسخ خطوبتي انا واشجان وتخطبها لزوجك .
اشجان بهدوء : دكتور محمد السالفه هذي تتكلم فيها مع عبدالله .
دخل عبدالله وهو يغلي من الغضب : وش دخلك هنا ؟
قال محمد العبدالله وهو يطالعه وبرعب : دكتور عبدالله ؟
عبدالله بحده وبين اسنانه : وش تبي داخل هنا ؟
محمد وهو يوقف قدام عبدالله : بنهي المهزله هذي , حلوه افسخ خطوبتي من بنت عمي عشان تتزوجها .
عبدالله بإستغراب : انا اتزوج بنت عمك ؟
محمد : ايه هذا اللي سمعته وزوجة عمي قالت لي الكلام هذا بنفسها وملكتك على بنت عمي الاسبوع الجاي .
عبدالله بعدم تصديق : ياشيخ والله لو مايبقى إلا انتم ما اناسبكم , يله اطلع من هنا ولا عاد تدخل مكتب رتيل واذا عندك كلام تعال واجهني .
طلع محمد .
وجلس عبدالله على الكرسي الاسود وطالع برتيل : اشلون تسمحين له يدخل هنا ؟
رتيل : هو دخل فجأه ولا حتى طق الباب , إلا صدق كلامه ؟
ضحك عبدالله : وانتي تصدقين كلام مثل هذا ؟ - وكمل بهمس عذب - اللي معاه القمر مايطالع بالنجوم .
ابتسمت رتيل واردف عبدالله : ايه رتول جيت هنا بقولك فيه عمليه بعد ساعه وانتي دكتورة العمليه .
رتيل بضيقه : من اول يوم اداوم عمليه ؟
عبدالله : حبيبتي هذا جدولنا انتي بكل شهر تسوين عمليتين وانا بالشهر 10 عمليات هذا غير الحالات الطارئه .
رتيل وهي توقف : الله يعينك حبيبي .
وقف عبدالله : عن اذنك حبيبتي .
ونادت رتيل النيرس الهام : وين تقارير العمليه ؟
الهام وهي تنزل الاوراق على الطاوله : هذي كل التقارير وحالة المريضه ومراجعاتها .
قرأت رتيل التقارير على عجل وشافت الحاله عملية مراره مو صعبه عليها .




~ ~ ~




مساء يوم الاربعاء بمدينة ابها بين الضباب والغيوم .
دخلت شهد بالمستشفى اللي فيه قمر وهي تمشي جنب فيصل اللي جبرها على زيارة قمر وحاولت تقنعه انه ممكن تصير مصيبه اذا شافتها قمر بس هو رفض كل طلبها لها ورجاءها وارغمها لزيارة قمر وان هذا حق وواجب .
دخلو غرفة قمر اللي ملقاه على السرير الابيض ويدها اليمنى مثنيه على صدرها والجبس مغطيها وعلى راسها جبس ورجلها ممدوده ومجبسه ووجهها فيه كدمات زرقاء وحمراء وبقايا دم ( تكرمون ) .
شهقت شهد ماتوقعت انها في يوم من الايام بتشوف مثل الحاله هذي .
تقدمت لقمر بخطوات متردده ومدت يدها لقمر ومدت قمر يدها اليسرى السليمه عدا الكدمات الطفيفه وباست شهد جبين قمر : ماتشوفين شر .
قمر بغصه : الشر مايجيش .
ونزلت دموع قمر ماقدرت تمالك نفسها من شافت شهد وهي موقنه ومتأكده انها حوبة شهد كل اللي يصير لها .
وبصوت يرجف وباكي : شهد سامحيني .
انفجرت شهد ببكاء مرير : مسامحتك ياقلبي .
فيصل بهدوء وهي يمسح دموع قمر : خلاص قمر البكاء مو زين لك .
قمر : خايفه من عذاب ربي يافيصل انا ظلمت شهد كثير وابغاها تسامحني .
شهد بعد مامسحت دموعها وشربت ماء : مسامحتك ياقمر .
دخلت ام فيصل وهي تبكي : قمر زوجش بيطلعش من هنا على مسئوليته وياخذش لبيته .
شهقت قمر : كيف اطلع معاه وانا كذا ؟
ام فيصل وهي تمسح دموعها : قد لش يوم بالمستشفى وحالتش ماتسر بس هو رفض بيطلعش غصب وياخذش لبيته .
قمر وهي تمسك يد فيصل وبخوف : تكفى يإخي لا تخليني اروح معاه .
فيصل : والله ماتروحين معاه وراسي يشم الهوا .
وفجأه دخل سلطان وهو معصب ( زوج قمر ) : قمر يله اطلعي قُدامي .
قمر وهي تبكي وبضعف : ماقدر اطلع .
سلطان بعصبيه وهو يقترب منها : تطلعين غصب عنش .
صرخ عليه فيصل : انت ماتستحي على وجهك تدخل ومحارمنا هنا ؟
سلطان : خبري اللي هنا قمر وامها .
فيصل : كف الشر واطلع من هنا .
سلطان بحده : مو انت اللي تمنعني ما اخذ حرمتي معي للبيت هي راعية البيت ولزوم تبيت فيه .
فيصل بعصبيه : ماراح تاخذها من هنا اللي جاها منك يكفيها .
سلطان : خلها تعرف ان امي خط احمر ماتتجاوزه بنتكم ولا هذي تمد يدها على امي تستاهل ماجاها واذا انتو ماربيتم بنتكم انا اربيها .
ام فيصل : سلطااان اطلع من هنا بنتي لايمكن تمد يدها عليها على امك .
سكرت شهد عيونها اللي تحت غطاها " سبحان الله كما تدين تدان "
سلطان : انا طالع بس مو عشانها حشيمه لمرة عمي اللي بعمر امي بطلع بس باكر الصباح وهي فبيتها .
فيصل : لا ماراح ترجع لبيتك طلقها .
سلطان : إلا الطلاق ماراح اطلق اخليها معلقه عند اهلها بس ما اطلقها هي بنت عمي ماراح اطلقها .
فيصل : وعشان القرابه اللي بيننا طلقها .
ضحك سلطان : هههههه عشان القرابه اطلقها ؟
فيصل : ايه مانبي نجرجرك بالمحاكم اللي ماحشمنا حتى احنا مانحشمه .
سلطان : انت وعلي على عيني وراسي بس هي ليش تمد يدها على امي ؟
قمر بضعف وصوت تعبان : والله مامديت يدي عليها تنقص يدي ولا امدها على عمتي .
سلطان : يعني معنى كلامش امي كذابه ؟
قمر : محشومه عمتي عن الكذب بس انا ما مديت يدي عليها واظن عمتي ماقالت شي الخدامه هي اللي قالت لك .
سلطان وهو بطريقه بيطلع : فيصل تعال شوي .
طلعو سلطان وفيصل .
فتحت شهد غطاها وجلست ع الكرسي اللي جنب قمر وقالت وهي تهديها : ياقلبي اصبري واحتسبي ودعاء المظلوم مستجاب قولي حسبي الله وهو نعم الوكيل .
ام فيصل اللي مازالت تحمل الحقد لشهد وما انتبهت لنفسها : كُنتي تدعي علينا ياشهد ؟
طالعتها شهد وتلعثمت ام فيصل مو عارفه وش تقول : اا اا , اقصد اللي ظلموش تدعي عليهم ؟




~ ~ ~


السجن...
ناصر بهمس لفواز : بقى اسبوعين على قصاصي ياسر ورتيل امانه برقبتك , ولا وش رايك تتزوج مشاعل عشان تهتم بعيالي .
فواز : الله يهديك ياناصر مو اطفال عشان اهتم فيهم وانتبه لهم , وينك يوم كان ياسر طفل ؟
ناصر : لا تقلب المواجع يافواز يوم كان ياسر طفل انت اكثر واحد يعرف ظروفي , والحين اقولك ياسر واخته امانه برقبتك .
فواز : ماشاء الله عليهم عيالك كبار ومتزوجين مايحتاج توصي عليهم , يوم كانو بحاجتك وانت مخليهم عشان مصلحتك .
ناصر بقهر : مو عشان مصلحتي عشان ثار عيال عمي .
فواز : والله غريبه عيال عمك ماتنازلو , هم تنازلو عن قاتل اخوهم بس يوم عرفو انه انت جددو القضيه وفتحو ملفاتها .
ناصر : عيال عمي متنازلين بس زياد مو متنازل وماتوقعتها من مشاعل وياسر يصيرون مع زياد ضدي وانا عارف انه مشاعل هي اللي تحرضه.
فواز : وانت ماقصرت بمشاعل خطفت منها بنتها واحرمتها منها .
ناصر : الحمدلله ان فكرتي جابت نتيجه انشغلو ببنتهم ولا فكرو انهم يدرون علي .
فواز : رتيل كرهتني بسببك ياناصر كرهت عايلتنا كلها .
ناصر : اللي جاها مو قليل , تشوف يافواز كيف زوجتي واهلي خلوني حتى امي ماتزورني .
فواز : ناصر لاتنسى انه انت اللي خليتهم من 23 سنه والحين تقول هم مايزوروني .
ناصر : بس غريبه مشاعل مافكرت انها تكلمني تزورني وهي تحبني .
فواز : كانت تحبك الحين مستحيل , إلا انت ليش ماتطلب من اهلك يسامحونك قبل لايقصونك ؟
ناصر بهمس لفواز : وانت مصدق سالفة القصاص ؟
فواز بإستغراب : ليش هم مو قاصينك ؟
ناصر : يعني ماتعرف خويك لا بغى يسوي شي يسويه .
فواز : بس هذا سجن يعني بتهرب منه ؟
ناصر : ايه بهرب منه , ولا قد مرت عليك حاله مثل حالتي قصاصي بعد اسبوعين وانا بارد واعصابي بثلاجه .
فواز بابتسامه : والله انك داهيه وش ناوي تسوي ؟
ناصر : الاسبوع الجاي تجيك الاخبار .




~ ~ ~




ابها...
شهد : عارفه ياخالتي انك ظالمتني ومسويه نفسك مظلومه بس عند ربي مايضيع حق احد .
ام فيصل انتفضت برعب : إش قصدش ؟
شهد : قصدي واضح الظالم مايرتاح .
ام فيصل وقفت : شهد طلبتش سامحيني .
شهد : الله يسامحك ياخالتي .
قمر ضغط على يد شهد : تكفين ياشهد سامحي امي والله من بعد اليوم مانسوي لش شي ونعدش وحده منا وفينا وانتي فعلآ منا وفينا .
شهد بهدوء : لوجه الله ياخالتي سامحتك واطلبي من الله يسامحك ياما ظلمتيني وكرهتي فيصل فيني .
قمر وهي تبكي : لا ياشهد انا اللي كُنت احرض امي عليش .
شهد وهي تمسح دموع قمر برقه : خلاص قمر اللي فات مات لاتبكين على ماضي وانا مسامحتك .
مسكت قمر يد شهد بتبوسها وسحبت شهد يدها وباست جبين قمر : ماله داعي ياقلبي .
قمر : شهد انتي اطيب وارق واحلى انسانه شفتها والله مافيه احد مثلش يسامحنا على اللي احنا سويناه فيش .
شهد بطيبة قلبها المعتاده : حبيبتي قمر الدنيا ماتستاهل نحقد على بعض عشان اشياء تافهه والدنيا هذي ماتساوي عن ربي جناح بعوضه .
ابتسمت قمر اللي من زمان مابتسمت : سبحان الله ربي مايضيع حق احد - وتحولت ابتسامتها لحزن - شوفي كم مره ظلمتش وكم مره خليت فيصل يمد يده عليش ويرفع صوته عليش وربي رد لي كل اللي سويته فيش بيوم واحد هاوشت الخدامه وزعلت علي وقالت لسلطان اني ضاربه امه وعمتي صالحه مثل مانتي عارفه مقعده وبكماء ماتقدر تنطق وتقول اني مظلومه الله لا يوريش ضربني سلطان بين خواته وحريم اخوانه وانا عروس قد لي يومين من زواجي وحاولو يمسكونه بس ماقدرو لين اغماء علي وتكسرو يدي ورجلي عاد سلطان كل شي عنده إلا امه .
شهد بحنان : ياقلبي ان شاء الله اجر وعافيه .
دخل فيصل وبابتسامه : مبروك ياقمر طلقك سلطان .
ابسمت قمر بألم : مشكور فصول تعبت معاي .
فيصل : هذا واجبي يا اختي .
ام فيصل وهي تطالع فيصل : وش سويت بموضوع حنان .
فيصل ناسي الموضوع كله : مين حنان ؟
ام فيصل بعصبيه : بنت خالتك .
فيصل : مو وقته يايمه .
قمر : لا يمه لاتزوجين فيصل عشان خاطري اتركيه فحاله .
ام فيصل : لا ياقمر انا كلمت خالتش وبنتها .
قمر : يمه انا اكلم خالتي بس لاتزوجين فيصل .
ام فيصل بعد ماطالعت شهد : اظن شهد راضيه .
شهد ببرود مغلف بنار تغلي بصدرها وقهر ينهش قلبها : ايه راضيه الله يهنيكم .
ووقفت : عن اذنكم بروح للتين اكيد ازعجت ميعاد .
فيصل وهو يمسك يد شهد : بوصل شهد للبيت وارجع لكم .
ام فيصل : بس لاتنسى موضوع زواجك .
طلعو شهد وفيصل ونزلت دموع شهد وبصوت باكي : بروح لدورة المياه .
وراحت بسرعه ودخلت بدورة المياه ونزلت نقابها وغسلت وجهها وجففته وطالعت وجهها بالمرآيه جمالها آسر بس دموعها تبقى مصدر خاطف للسعاده .
لبست نقابها وطلعت لفيصل اللي ينتظرها برا .
طلعت له ومسك فيصل يدها وهمس لها : حبيبتي ليش البكاء ؟
شهد : يعني شايف انها المسأله سهله تتزوج وحده ثانيه وعادي عندي .
فيصل : انا ما ابي اتزوج وانا مو بنت عشان يغصبوني .
شهد بضيقه : يعني تعصي امك ويزيد حقدها علي ؟
طلعو للسياره .
ورن جوال فيصل طلعه وشاف المتصل خالته : الو .
ام سعد : هلا وغلا بولد اختي اللي مايمر ولا يسلم .
ابتسم فيصل وقال بود : حقك علي ياخالتي بس انتي عارفه اللي صار لقمر .
ام سعد حزنت على حال بنت اختها : الله يعوض قمر .
فيصل : امين .
ام سعد : حبيبي فيصل حنان موافقه عليك بس انا والله اعتبر شهد مثل حنان ليش بتتزوج عليها ؟
فيصل بعد ماطالع شهد اللي تبكي تنهد : والله امي هي اللي جبرتني على حنان , وانتي عارفه امي وكرهها لشهد .
ام سعد بإستغراب : يعني انت ماتبي حنان ؟
فيصل بضيقه : لا ما ابيها .
ام سعد : خلاص ياولدي لا تخطب بنتي وانت ماتبيها يجيها نصيبها ان شاء الله ويجيها الرجال اللي يبيها .
فيصل حس بإحراج شديد : لا تفهميني غلط ياخالتي بس انا ما ابي غير شهد ولو تزوجت حنان اكيد بظلمها معاي لأني ما ابيها .
ام سعد بود : ياليت كل الناس مثلك يافيصل ولا يظلمون بنات الناس معاهم .
فيصل : بس ياخالتي امي اكيد بتزعل علي لاعرفت اني مابي حنان .
ام سعد : انا اكلم امك واقولها لا تشيل هم .
فيصل بفرحه : الله يخليك لي ياخالتي ولا يحرمني منك .
ام سعد بابتسامه : الله يطعني عنك .
فيصل : الله يسبق بي .
ام سعد : مجار ياروحي , مع السلامه حبيبي ولازم تمرني بكره .
فيصل : ان شاء الله .
وقفل من مكالمة خالته ونزل جواله وطالع بشهد : خلاص ياشهد انتهت السالفه والحمدلله خالتي بتفكني من سالفة حنان .
طالعته شهد بعدم تصديق هي سمعت المكالمه بس ماتدري وش اتفقو عليه فيصل وخالته : من جد يافيصل ؟
فيصل بابتسامه : الحمدلله خالتي تقول هي بتكلم امي .
شهد بفرحه : الحمدلله , ماتتخيل قد ايش الموضوع هذا مرهقني .




~ ~ ~


مكان اخر من أبها...
دخل سلطان بالبيت وسكر الباب .
رمى نفسه على الكنبه وهو مانطق بحرف واحد .
فزت اخته يسرا ( عمرها 18 ) : سلطان وش بك ؟
سلطان بضيقه : مافيني شي خليني لوحدي .
يسرا باصرار : سلطان وش بك قولي لا تخوفني عليك .
سلطان بين اسنانه : قلت لش مافيني شي فارقي عن وجهي لألعن خيرش .
وقفت يسرا وهي تقول بقهر : ايه وتسوي بي سواتك بقمر .
وقف سلطان بيضربها وهي ركضت لغرفتها .
سلطان وهو يغلي من الغضب " مابقى إلا النتفه هذي تنرفزني "
دخل اخوه هادي اللي اكبر منه بسنتين : سلطان ازك بعقلك ولا تحاول تمد يدك على يسرا .
سلطان بقهر وهو يدف هادي : واذا كان اختك تنرفزني .
هادي : هي ماقالت إلا الحقيقه انت بغيت تقتل بنت عمك .
طلع سلطان لغرفته وهو معصب فتح الباب ورمى نفسه على سريره .
اعصابه مشدوده ومو طايق احد .
" لا والله ماتستاهل قمر اعصب وازعل نفسي عشانها تمد يدها على امي وابقى الى اليوم احبها "
اخذ غتره ولبسها ولبس عقاله ونزل تحت وشافته يسرا : سلطان دخيلك لا تضربني .
ابتسم سلطان : والله ما اضربش وتنقص يدي قبل امدها عليش .
يسرا بإستغراب من مزاج سلطان : انت متأكد انك سلطان اللي من شوي ؟
ضحك سلطان : ههههه ايه انا اخوش .
يسرا : وش بك تقلب مزاجك بهالسرعه ؟
سلطان : ولا شي بس كنت معصب شوي .
يسرا بابتسامه : وش اللي معصبك ؟
سلطان وهو يقرص خدها بخفه : ياحبش للقافه , طلقت بنت عمش قمر وعصبت شوي .
شهقت يسرا ونزلت دموعها : ليش ياسلطان ؟ ليش تطلقها ؟ والله حرام عليك قمر ماتستاهل اللي جاها منك .
سلطان : تستاهل اكثر من كذا لو القتل حق كان قتلتها وذبحتها ذبح الشاة , ولا هذي تمد يدها على امي لا والله إلا تبطي تسوي بها كذا .
يسرا : والله حرام عليك لاتظلمها والله مامدت يدها على امي الخدامه كذابه والله كذابه .
سلطان : خلاص يايسرا قفلي الموضوع ولا تفتحينه مره ثانيه لأنه من اساسه منتهي .




~ ~ ~


دخل بغرفته .
وضوء الابجوره فيها خافت لونه برتقالي .
والغرفه بارده عكس الجو شديد الحراره .
الغرفه هادئه عدا من همساتها : مو انا اللي سحرت عبدالله .
اعتلاء صوتها وشهقاتها : اتركوني مو انا اللي سحرت عبدالله .
فتح النور وارتعب وهو يشوفها تجلس وتحضن اللحاف وتشده عليها : مو انا اللي سحرت عبدالله ماتفهموون ؟



•° البارت العشرون °•


مخل البارت :






( إِنَ هَذَا اْلْقُرْءَانَ يَهْدِى لِلَّتِى هِيَ أَقْوَمُ وَيُبَشّرُ اْلْمُؤْمْنْينَ اْلَّذِينَ يَعُمَلُونَ اْلصَّالِحَاتِ أَنَّ لَهُمْ أَجْراً كَبِيراً ) سورة الأسراء ايه (8)
-
-
-
-
-
فتح النور وارتعب وهو يشوفها تجلس وتحضن اللحاف وتشده عليها : مو انا اللي سحرت عبدالله ماتفهموون ؟
توجه له وهو يشوفها تضم ركبتيها على صدرها وتصرخ .
حط فارس يده على كتف غاده وبلع ريقه وبخوف : غاده .
فزت غاده وطالعت بفارس : ف ف ,ف فارس .
فارس وهو يطالعها : وش فيك ؟
غاده بخوف : ك ك كنت احلم .
فارس بإستفسار : تحلمين بأيش ؟ وش هالحلم اللي حتى وانتي جالسه ماصحيتي .
غاده بلعت ريقها : هاا , ولا شي حلم عادي .
فارس شك انها هي اللي ساحره عبدالله : حلم عادي ؟ وسحر عبدالله ؟
غاده وهي ترجف : وش دخل سحر عبدالله ؟
فارس بعصبيه : كنتي تصارخين وتقولين مو انتي اللي ساحره عبدالله , واظن انه انتي اللي ساحرته .
غاده وهي تبكي : لا مو انا ماتفهم انت .
فارس وهو يشدها بشعرها : غاده يمين بالله لو اعرف انه انتي اللي ساحره اخوي لأقتلك .
غاده وهي تحط يدها على يده اللي شاده شعرها : اترك شعري .
زاد فارس شد شعرها : انتي اللي سحرتي عبدالله ولا لا ؟
غاده بعصبيه : يعني لازم انا اللي ساحرته ؟
فارس وهو يدفها على السرير ويوقف وياخذ القران ويمده لها : احلفي بالقران انه مو انتي اللي ساحره عبدالله .
طالعة غاده بالقران وطالعت بفارس وطال نظرها بفارس وصرخ فيها : احلفي .
هزت راسها بلا ودموعها تنزل على خدودها بغزاره وهي على وشك الانهيار .
اعطاها فارس كف بقوه : ليش سحرتيه


.


.


.


.




صحت هاجر على صراخ غاده ووقفت برعب وخذت روبها ولبسته .
وطلعت من غرفتها وشافت فارس يسحب غاده بشعرها مع الدرج صرخت هاجر : فااارس .
طالع فارس بأمه : يمه لو تعرفين وش مسويه الحيوانه هذي كان عرفتي ان موتها حق .
نزلت هاجر مع الدرج بسرعه : وش مسويه ؟
غاده بتهالك : خالتي هو كذاب ويتبلى علي .
ترك فارس شعرها وطاحت غاده على الارض وركلها مع بطنها برجله وتأوهت وهو يخرج الدم من فمها ( وانتو بكرامه )
هاجر وهو تمسك فارس : تعوذ من الشيطان يا فارس ولا تضربها .
فارس : يمه هذي اللي سحرت عبدالله ودمرت حياته .
شهقت هاجر وهي تترك يدين فارس اللي انهال على غاده بالضرب وهي جثه هامده بين يدينه .
هاجر وهي تبكي : خلاص خلاص يافارس البنت ماتت بين يدينك .
فارس بغضب : خليها تموت هذي ماتستحق تعيش يوم واحد .
هاجر جلست جنب غاده اللي طايحه على الارض فاقده وعيها : غاده , غاده .
فارس وهو يغلي من الغضب : يمه خليها تموت .
هاجر وهي تمسح دموعها : حرام عليك هذي بذمتك ولو ماتت دمها برقبتك .
فارس بقهر : انا ما ادري شلون عشت معاها على كذبه الله لايسامحها لا دنيا ولا اخره .
هاجر وهي توقف : فارس تعوذ من الشيطان لاتخلي الغضب يعميك .
فارس : اعوذبالله من الشيطان الرجيم , يمه يوم قلت لها ليش تسحرين عبدالله قالت لي ما ابيه يتهنى بحياته هو ورتيل وانا عايشه بعذاب , ماتبيه يجونه عيال وهي محرومه حرمت عليها الجنه ان شاء الله , عاشت عندنا مكرمه معززه تطعنا بظهورنا كذا ليه ؟
هاجر وهي تمسح دموعها : ماكان لازم انك تقتلها لو بلغت عليها احسن .
فارس : تستاهل اللي جاها .
وطلع فارس من البيت .
وهاجر اتصلت على الاسعاف اللي نقلو غاده للمستشفى .
وراحت معاهم هاجر .




~ ~ ~




باريس/ شامب دي مارس..
لبست رهف فستان تيفاني ضيق ومن اسفل خصرها منفوش بشيفون الى منتصف ساقها وجاليه صوف ابيض ولبست بوت ابيض .
وشعرها تركته مسدول على ظهرها وحطت روج وردي فاتح ولبست قبعه لونها ابيض .
ونزلت من غرفتها تمشي بهدوء .
طلعت للمطبخ وطلبت كوفي وجابت لها الخدامه كوفي .
واخذته رهف وطلعت للحديقه الجو بارد .
وقت العصر والسماء ملبده بالغيوم والشمس مالها أي اثر .
طالعت رهف ببرج ايفل اللي قدامها وابتسمت على الصوره الخياليه برج إيفل خلفه غيوم وقدامه سرب حمام .
رهف من شافت الحمام .
طاحت من عينها دمعه حاره .


***
ايــه ياسرب الحمام
تجتول بين الغمام
تارك عنك غريب
من همومه ماينام
ياترى اهله بكوه
هم يبونه او جفوه
ولا راحو عن غريب
غاب عنهم ثم نسوه
ياحمام السرب ليت
تخبر اني ماسليت
تخبر انك من غريب
جيت وليتك له ماجيت
قلبي المهموم ثار
من هوى ذيك الديار
من يلومك ياغريب
حس بين ضلوعي نار
وين شمس ماتغيب
وين عمر مايشيب
وين يلقاها غريب
مالقى لهمه طبيب
كل ماحل المساء
اظلم الليل وقسا
ضم في صدره غريب
للقرايب مانسا
ماحلاها من حيات
بالسنين الماضيات
وش بقى لك ياغريب
شي غير الذكريات
يالله انك ياكريم
تلطف بقلب كظيم
تفرج لهم غريب
يشتكي بعد وضيم


كلمات : مبارك المحيميد


***


رهف بعد مامسحت دمعتها وبحرقه " آآه لي في باريس 9 ايام ولا يوم طلعت مع ياسر او شفت الدنيا "
رشفة من الكوفي اللي بيدها وجلست ع الطاوله وطالعة بالحديقه خضراء نظره والورود مصفوفه بعنايه متفاوتة الالوان بين الوردي والبنفسجي .
والاشجار البنيه واغصانها الخضراء " كل شي حلو بالحياه إلا حالتي انا وياسر "
دخل ياسر وتحاشى النظر لرهف وقال بسخريه : ليش ماتدخلين يالفاتنه ؟
فزت رهف وطالعته : ياسر ؟
ياسر : ايه ياسر , جالسه هنا تنتظرين الحارس ؟ ما الومك مزيون واشقر ويكفي انه فرنسي .
صرخت رهف : بأي حق تتكلم عني كذا ؟
ياسر بعصبيه : صوتك لاترفعينه علي تسمعين ؟
رهف بإندفاع : وانت لا تقول عني كذا انا اشرف منك ومن اللي خلفوك .
تكررت كلمتها على مسامع ياسر


اشرف منك ومن اللي خلفوك


اشرف منك ومن اللي خلفوك


اشرف منك ومن اللي خلفوك


وزاد غضبه " ثاني مره تغلط علي عشان ذنب ابوي اللي مالي فيه دخل " : وش تقصدين ؟
رهف من عصبيتها مو منتبهه للكلمه اللي رمتها على ياسر : قصدي واضح , ولا انت عبالك اني مثلك من الصباح الى الليل وانت برا البيت عاد وش قاعد تسوي انزه لساني عن الكلمه هذي .
ياسر تمالك نفسه : انا مو من اشباه الرجال اللي يمدون يدينهم على حريم بس حسابك معي عسير والله لأخليك تتمنين الموت ولا تعيشين يوم واحد عندي .
رهف بقهر : انت عارف وجهة نظري فيك من البدايه طلقني وريحني منك .
ياسر : والله ما اطلقك لو تنطبق السماء على الارض .
مشت رهف من قدامه .
شعرها الطويل وجسمها الرشيق ولبسها .
فتنت ياسر وناداها بهدوء : رهف .
وقفت وهي مازالت معطيته ظهرها : نعم .
ياسر : تعالي .
رهف لفت له ودموعها متحجره بعيونها : وش تبي ؟
ياسر من شاف دموعها حس انه جاني عليها حس انه مجرم : ليش تبكين ؟
رهف بصوت هامس : جرحك لي كبر وماظن يلتئم .
ومشت بسرعه وراحت لغرفتها .
فتحت الباب ودخلت ورمت نفسها على السرير وبكت " انا الغلطانه "
قامت وخذت لها شور ولبست بيجامه لونها اسود وكأنها تحكي عن حياتها القادمه مع ياسر .
وقفت قدام التسريحه ورفعت نص شعرها بشباصه اسود وخلته مسدول .
ولفت شرشف صلاتها عليها وصلت صلاة المغرب .
وجلست على السرير بعد مانزلت الشرشف وبدأت بالتسبيح والتهليل .
" ياربي سخرلي ياسر "




~ ~ ~


مستشفى الملك فهد بالدمام...
الدكتوره : راح نرفع حالتها للشرطه اللي صار لها اعتداء ومحاولة قتل .
هاجر بخوف : لا يادكتوره مايحتاج .
الدكتوره بإستغراب : ليش مايحتاج ؟ المريضه بغت تفقد حياتها من الضرب اللي هي تعرضت له اسمحي لي لازم نبلغ الشرطه .
هاجر بعصبيه : انا قلت لك لا ماتفهمين انا مسؤله عنها .
الدكتوره : اعصابك بس وش السبب مانرفع تقاريرها الطبيه واشعتها للشرطه ؟
هاجر : مانبي مشاكل واقصري الشر .
الدكتوره : اوكي بس اذا ماتت بنتكم ترا ذنبها برقبتك لأن اللي اعتداء عليها اكيد بيرجع لها .
هاجر بغضب : تعلمين الغيب انتي يوم تقولين كذا ؟
هزت الدكتوره راسها بلا : بس هذا من المتوقع .
هاجر : كيفها الحين ؟
الدكتوره : والله حالتها صعبه والحمدلله لحقنا على الدم قبل يرتفع لراسها , وش صلة قرابتك فيها ؟
هاجر : مرة عمها وام زوجها .
الدكتوره : طيب زوجها وينه , لأننا بنسوي لها عمليه ولازم يحضر .
طلعت هاجر جوالها واتصلت على فارس : الوو .
فارس اللي مازالت براكين الغضب ثايره بصدره : هلا يمه .
هاجر : وينك ؟
فارس : على البحر .
هاجر : حبيبي تعال المستشفى بسرعه .
فارس بخوف : يمه وش فيك ؟
هاجر : تعال وانتبه لطريقك وتعرف وش فيني .
فارس : اوكي الحين جاي .
واخذ عنوان المستشفى من امه ونزلت جوالها بشنطتها : ممكن اشوف المريضه ؟
الدكتوره وهي توقف : تفضلي معاي .
دخلو لغرفة غاده وقبل لاتفتح الدكتوره الستاره اعطت هاجر الكمام : لو سمحتي البسي الكمام .
نزلت هاجر نقابها لبست الكمام .
وفتحو الستاره السماويه اللي خلفها .
سرير ابيض وغاده ممدده عليه والدم فيها من كل مكان والجروح بوجهها كثيره .
حاولت هاجر تقسي قلبها على غاده وتطلع من عندها بس ماقدرت .
قلبها منعها من خروجها من الغرفه قبل ماتقبل جبين غاده .
وتهمس لها بالدعوات وبالشفاء .
طلعت هاجر ولبست نقابها بعد ماخلعت الكمام .
وطلعت من الغرفه .
وشافت فارس واقف قدامه : يمه وش فيك ؟
هاجر بهمس : تعال معاي .
ودخلو غرفة الدكتوره .
هاجر : دكتوره هذا زوج غاده .
الدكتوره بعد ماطالعت فارس : تعرف باللي صار لزوجتك .
فارس بعد ما اخذ نفس وبهدوء : اعرف .
الدكتوره : حالتها خطيره وضروري نسوي لها عمليه نستخرج فيها الدم اللي سكرت شرايين قلبها من ضغط الدم اللي وصل فوق ميتين والطبيعي ميه وثلاثين , وعندها نزيف داخلي .
فارس بعناد : والله لو تموت ماوقعت على عمليتها .
هاجر : لا فارس تكفى لاتصير سبب في وفاتها تكفى وقع على العمليه .
فارس بهدوء : قلت والله اللي ماينحلف فيه زور ما اوقع على عمليتها , خليها تموت تريح وترتاح .
الدكتوره : اسفه يا استاذ انا لازم ارفع تقاريرها للشرطه .
فارس : لا ترفعين تقاريرها للشرطه وتنفضح اكثر من كذا .
الدكتوره : ممكن اعرف ليش صار لها الاعتداء هذا ؟
فارس : اعتقد يادكتوره هذي مو شغلتك ولا لك دخل .
الدكتوره حطت الورقه على الطاوله : لو ماوقعت على عمليتها مستحيل غاده تعيش .
فارس ببرود تام : خليها تموت .
هاجر بقهر : فارس ارمي عليها يمين الطلاق وخلصنا من ذا المشكله اذا انت ماتبيها انا ابيها ابوها يبيها ولو عرف بسواتك فيها ذبحك .
فارس : لو عرف عمي بسواة بنته كان قتلها .
هاجر برجاء : تكفى طلقها .
فارس : خلاص الصباح بروح للمحكمه واطلقها , يمه تعالي معاي للبيت قريب يأذن الفجر .
هاجر بحزن : مو طالعه من المستشفى إلا مع غاده .
فارس : ما اظن انها بتطلع من المستشفى .




~ ~ ~


بيت ابراهيم العامر...
جناح عبدالله ورتيل..
صلت رتيل الفجر .
وجهزت فطورها هي وعبدالله تنتظر رجوعه من المسجد .
انفتح الباب الرئيسي للجناح ووقفت رتيل ودخل عبدالله : صباح الخير حبيبتي .
رتيل بعد ماباست خده : صباح النور والسرور .
عبدالله وهو يجلس على الكرسي مستعداً للفطور : غريبه رحت لغرفة امي مو موجوده .
رتيل بعد مانزلت كوب حليبها : يمكن تتوضأ او تصلي بالدور الارضي .
عبدالله : حتى فارس مو موجود .
رتيل بدا الخوف يسري لقلبها : طيب اتصل عليهم شوف وينهم .
طلع عبدالله جواله واتصل على فارس اللي رد من اول رنه : الوو .
عبدالله : صباح الخير .
فارس بابتسامه : صباح النور .
عبدالله : فارس امي معاك ؟
فارس : ايه .
عبدالله : وينكم ؟
فارس : ممم , بالمستشفى تعبت غاده وخذيناها للمستشفى .
عبدالله : اهاا ماتشوف شر .
فارس : الشر مايجيك ياخوي .
عبدالله : مع السلامه .
فارس : مع السلامه .
نزل عبدالله جواله على الطاوله : غاده تعبت وودوها المستشفى .
رتيل بإستغراب : بس غريبه خالتي رايحه معاهم .
عبدالله : يمكن حالتها خطيره .
رتيل : طيب حبيبي افطر بنروح للدوام .
عبدالله بابتسامه : شوفتك بس تكفيني عن الفطور .
ضحكت رتيل بخفه : تسلم ياقلبي .
وكملو فطورهم .
وقامت رتيل : عن اذنك بروح البس .
عبدالله : اذنك معاك .
غيرت رتيل ملابسها ولبست ملابس الطب .
وطلعت للغرفه وشافت عبدالله جاهز .
وطلعت معاه للسياره وركبو بالسياره وطلعو للمستشفى .




~ ~ ~


ركب فارس بالسياره بعد ماطلع من المحكمه .
وتوجه للبيت ودخل وشاف ابوه جالس وجنبه عمه علي .
سلم عليهم فارس وجلس وهو مو عارف كيف يبدا معاهم الموضوع .
تنحنح فارس : لو عرفتو مين اللي سحر عبدالله وش تسوون فيه ؟
ابراهيم : ناخذ حقنا منه .
علي : مايشفي غليلي فيه إلا دمه .
فارس حس براحه : وانا عرفت مين اللي ارتكب هالشنيعه .
ابراهيم وعلي بنفس الجمله وبنفس اللحظه : مين ؟
فارس بتردد : غاده .
وقف علي بغضب : وش تقول ؟
فارس وهو يوقف : اهدى ياعمي والله غاده هي اللي سحرت عبدالله .
ابراهيم وهو يوقف ويمسك يد علي : اهدى ياخوي .
جلس علي وجلسو .
فارس : انا طلقت غاده والبارح ضربتها ودخلت المستشفى .
علي بقهر وغضب امتزجو مع الم وحسره بقلبه على بنته اللي سودت وجهه : والله ماربيتها بنت مزون ولا عرفت اعلمها ان الله حق بس دواها عندي ولا تسود وجهي قدام الله وخلقه سود الله وجهها .
ابراهيم : انت ربيت ونعم التربيه بس غاده تغيرت كثير بعد زواج عبدالله .
فارس وهو يوقف : اسمحولي حالة بنتكم خطيره واحتمال تموت .
علي بغضب : ليتها تموت وتفكنا من شرها هذي موتها حق علينا بتفضحنا لو عاشت .
ابراهيم : لا تقسى على بنتك ياعلي هي غلطت والله يسامحها .
علي بعصبيه : الله يهديك يابو فارس وش هالبرود ؟
ابراهيم : هي صح انها غلطت وغلطه لاتغفر بس مو لازم تعذبونها عذابها عند ربها , وغاده مهما سوت تبقى بنت اخوي وعزيزه وغاليه .
علي بسخريه : لا اسمح لي ياخوي الحنان هذا مو وقته , - وبجديه يتخللها غضب - الحين هذي مشركه بالله والعياذ بالله , جعل بناتنا وبنات المسلمين مايسلكون دربها , والله ماتسود وجهي غاده وانا عايش والله لأقتلها قليلة الحيا اللي ماتربت .
فز فارس : تعال معاي ياعمي للمستشفى وشوف غاده هي بتموت خلاص .
طلع علي مع فارس وركبو بالسياره وطلع فارس للمستشفى .
دخل علي وشاف هاجر واقفه قدام غرفة العمليات تمشي بالممر متوتره وقلقانه على غاده : سلام عليكم .
هاجر وهي تنزل غطاء نقابها الاسلامي على عيونها : عليكم السلام , هلا ابو غـ...
قاطعها علي : انا مو ابوها سود الله وجهها .
هاجر بفزع : لا لاتتبراء من بنتك يكفي فارس عذبها .
علي : تستاهل كل اللي جاها , والله اني ماعرفت اربيها , وينها الحين الله ياخذها ويفكنا منها ومن شرها .
هاجر وهي تبكي : بغرفة العمليات .
فارس بقهر : يمه ليش توافقين على عمليتها , ليش ترجعونها للحياه مره ثانيه .
هاجر : فااارس انت طلقتها وخلاص مالك عليها حق .
وقف فارس : عن اذنكم .
طلع من عندهم .
طلعت الدكتوره من الغرفه .
فزت هاجر اللي كانت واقفه بمسافه عن الكراسي
وعلي جالس على الكرسي ببرود مغلف بلهفه .




~ ~ ~




مستشفى العامر...
دخلت السكرتيره سوسن مكتبها ونزلت نقابها .
وخذت المرايه وعدلت من شكلها " راح انسيك رتيل واهل رتيل يادكتور عبدالله "
مر الدكتور عبدالله ولا عبرها انقهرت سوسن " حتشوف سوسن بتعمل ليكو ايه "
دخلت رتيل واستوقفتها سوسن : لفين رايحه يادكتوره ؟
طالعتها رتيل : رايحه لعبدالله .
سوسن بغنج : هوا في حدى يخش عند الدكتور عبدالله ماستأزن ؟
رتيل : ايه انا ادخل وما استأذن .
سوسن : بس كدا ممنوع يا دكتوره .
رتيل مشت من عندها ودخلت بمكتب عبدالله : ياهلا وغلا برتولتي .
رتيل بابتسامه : هلا بك اكثر , عبدالله ياقلبي مافيه احد الصباح تعال معاي للكوفي .
ابتسم عبدالله وهو يوقف : ومين اللي يقدر يرد لك طلب ياقلبي .
رتيل : تسلم حبيبي .
ومسك يدها وطلع معاها من المكتب ومن شافتهم سوسن وهي تغلي من الغضب " والله ماتتهنوش "
ودخلت بمكتب عبدالله وهي ناويه تاخذ اي شي من اغراضه الخاصه .
شافت جواله بلاك بيري q10 على طاولة المكتب خذت الجوال وعلى شفايفها ابتسامة خبث " حأعمل ليكي يارتيل احلى صدمه النهارده "
وسجلت رقمها بجوال عبدالله احتارت وش تحط الاسم ورست أخيرآ على الاسم الافضل بنظرها .
( حبيبة قلبي )
وارسلت لرقمها رسائل غراميه .
رجعت جوال عبدالله .
ابتسمت وهي تغير توقيت جوالها عشان الرسائل .
طلعت لمكتبها وجلست على الكرسي بإرتياح .
وبدأت بعملها على الكمبيوتر .




~ ~ ~


باريس / شامب دي مارس..
لبس ياسر لبس رسمي لونه اسود والقميص ابيض ونزل للصاله وشاف رهف .
جالسه ع الكنبه وبيدها كوب كوفي وتتابع التلفزيون .
وقف ياسر قدامه : ماودك تطلعين معاي اليوم .
رهف وهي تطالع بالارض : لا .
ياسر : انتي اللي دايم تتشكين حبستك هنا بس كيفك اذا مو طالعه احسن .
رهف بقهر : ياليت اذا طلعت ماترجع .
ياسر : اتمنى , بس انتي بذمتي وتركتي لك هنا لوحدك حرام .
رهف بعصبيه : وانت تعرف الحلال من الحرام ؟
ياسر بهدوء : السؤال هذا اسئليه نفسك .
وطلع من عندها .
انقهرت رهف " غبيه , غبيه ليش ماطلعت معاه "
سندت راسها على الكنبه وغرقت بأفكارها " اهتميت بياسر ولا عطاني وجه ويوم اتهاوش معاه يعطيني وجه ويجلس هنا كثير "
خذت جوالها واتصلت على فارس : الوو .
فارس بود : هلا وغلا بحبيبة اخوها .
رهف بغصه : لو من جد حبيبة اخوها كان ماجبرها على ياسر .
فارس بخوف على رهف : افا وش ذا العلم , رهف فيك شي ؟
رهف وهي تبكي : ياسر يكرهني ومايبيني بس عشان الكلام اللي قلته يوم الملكه بس انت عارف انه من قهري مو من قلبي .
فارس : طيب وش تبيني اسوي الحين ؟ قلت لأبوي وعمي لاتزوجونها وهي ماتبيه وقالو والله مانرد ولد اختنا .
رهف : هم الحين مرتاحين وانا اللي اتعذب بحياتي , فارس تكفى لاتقول لأحد على الحال اللي احنا فيه انا وياسر بس ابيك تساعدني .
فارس : حاضر من عيوني ما أحد يعرف .
رهف بين شهقاتها : خصوصآ عمتي مشاعل ما ابي اكسر فرحتها بولدها .
فارس وقلبه يتقطع على رهف : ياقلب اخوك لاتبكين , اسوي لك اللي تبين بس لاتبكين .
رهف : تعال خذني من باريس مو طايقه وجهه ولا الجلسه ببيته تكفى تعال خذني .
فارس : من عيوني الحين بحجز على باريس , بس صعبه اخذك وهو مايعرف وحرام .
رهف : والله ما ابيه ولا هو يبيني ليش نجبر نفسنا على الحياه مع بعض ؟
فارس : اجيك بباريس واجلس عندك بس ما اقدر اخذك وياسر مايعرف .
رهف بابتسامه : تعال لباريس شوفتك بس تنسيني كل همومي .
دخل ياسر على اخر كلمه قالتها رهف .

•° البارت الحادي والعشرون °•

مدخل البارت :

‏قال الرسول الله صل عليه وسلم - : ( إن الله يقول يوم القيامة : أين المتحابون بجلالي ؟ اليوم أظلهم في ظلي يوم لا ظلَّ إلا‌ ظلِّي ) .
-
-
-
-
-
دخل ياسر على اخر كلمه قالتها رهف .
كملت رهف مكالمتها مع فارس متجاهله وجود ياسر .
فارس : يابعد عمري والله مشتاق لك .
رهف : وانا اكثر وربي اول مره ابعد عنك مثل هالمده .
فارس : 10 ايام يالظالمه مو كثيره .
رهف تعمدت تخلي ياسر يعرف انها قالت لفارس عن حياتهم : العشر ايام هذي ياخوي اصعب ايام حياتي .
فارس : افاا رهف وش ذا الكلام ؟
رهف وهي تعاود الكباء مره ثانيه : غصب عني ياخوي .
فارس : رهف ياقلبي لاتبكين جعلني ما ابكيك , تبيني اتصل على ياسر اقوله اذا ماتحشم وعاملك مثل الناس والخلق اجي واخذك .
شهقت رهف : لا .
فارس : لاتبكين جعلني فداك .
رهف وهي تمسح دموعها : خلاص ماراح ابكي , مع السلامه .
فارس : مع السلامه , بكره ان شاء الله وانا عندك .
رهف : ان شاء الله .
وقفلت المكالمه ونزلت الجوال على الطاوله .
مسويه نفسها ما انتبهت لياسر ولا عرفت انه موجود .
وقفت بتروح لغرفتها استوقفها صوت ياسر : ماله داعي تقولين لأخوك على شي خاص بيننا .
رهف وهي تطالعه بصدمه كاذبه : ياسر من متى وانت هنا ؟
ياسر بعصبيه : رهف لو سمحتي هذي حياتنا خاصه فينا لا أحد يعرف بشي بيني وبينك .
رهف بتستفزه : ولا خايف من اخوي .
طالعها ياسر من فوق لتحت وبإستحقار : خساره فيك انك بنت خالي علي .
رهف : وانت خساره انك ولد عمتي مشاعل صدق انك ماتستاهلها .




~ ~ ~




مستشفى الملك فهد بالدمام...
هاجر وهي تتوجه للدكتوره : غاده وش صار لها ؟
الدكتوره : حالتها مستقره بس هي تحت تأثير البنج الى الان .
طلع علي وبقت هاجر بروحها ظلت واقفه على اعصابها قدام الغرفه تنتظر متى تفيق غاده .
وبعد ربع ساعه طلعو غاده يدفون سريرها الممرضات الفلبينيات .
مشت وراهم هاجر ودخلو غاده بغرفه خاصه ودخلت هاجر وباست جبين غاده .
فتحت غاده عيونها ببطء وهي تشوف الدنيا مثل الدوامه تدور فيها : انا وين ؟
هاجر بحنان : بالمستشفى ياقلبي .
غاده وهي عاقده حواجبها : وانتي مين ؟
هاجر استغربت من غاده : انا خالتك هاجر .
غاده بإستغراب : هاجر مين ؟
هاجر ماتحملت منظر غاده وهي على يقين ان غاده فقدت ذاكرتها .
غاده ضرت عبدالله ودمرت حياته بالسحر .
بس هاجر تبقى الام الحنونه لها ماتقدر تقسي قلبها عليها .
ابو غاده تبرأ منها .
وام غاده ماتدري عن اخبار غاده ملتهيه بزوجها ( سلمان ) واولادها .
ومابقى لها بهالدنيا إلا هاجر .
بكت هاجر على حال غاده : غاده ياقلبي انا هاجر زوجة عمك .
غاده وهي تبكي : ماعرفك خليني بروحي انا تعبانه .
طلعت من عندها هاجر وهي تبكي .


~ ~ ~




ابها...
بيت ام فيصل.
بغرفة قمر ممدده على سريرها وبيدها ورقة طلاقها ودموعها ماوقفت .
رن جوالها والمتصل سلطان شهقت قمر وهي تبكي " وش يبي هذا "
وردت بـ : نعم .
تنهد سلطان : كيف حالش يابنت عمي ؟
قمر تتظاهر القوه : ما أشكي باس .
سلطان : قمر انا طلقتش وخرجتي من حياتي بس باقي اختي يسرا تبكي ليل ونهار تبيني ارجعش ياليت ماتتصلي بها وتقطعي علاقتش بها .
قمر بقهر : كلفت على نفسك ياولد عمي ليه متصل علي كان قُلت لأختك وهي موب بزر تعرف الصح من الغلط وهي اللي تتصل على موب انا اللي اتصل عليها وبنت عمي ما راح اقاطعها عشانك .
سلطان ندم على تهوره : انا مابيها تاخذ فكره مهب زينه عنش , اذا منعتها اكيد بتسأل ليش .
قمر بقهر : انت مديت يدك علي قدامها وهي تعرف انك ماتبيني , من الاخر قولي ياولد عمي ايش تبغى ؟
سلطان انصدم منها " هذي كيف عرفت اني متصل عليها بس بسمع صوتها " : مابي إلا سلامتش ياقمر .
قمر بعصبيه : يمين بالله اذا اتصلت مره ثانيه لأقول لخواني وهم يوقفونك عند حدك يالحقير .
سلطان جن جنونه : وش قلتي ؟ انا حقير تقولي كذا عن ولد عمش ياقمر وين الاصول والادب ؟
قمر : انت ماعاد خليت بها اصول وادب ياسلطان , ماحشمتني وانا بنت عمك وببيتك كيف تبيني احشمك وانت الحين طليقي .
سلطان : دخيلش قمر لاتكرهيني انا والله احبش وماراح اتزوج غيرش .
قمر : ياقليل الحيا والله لأقول لفيصل .
وسكرت الخط بوجهه .
ومسحت دموعها " حيوان وحقير ومايستاهل دمعه من عيني نزلت عشانه "
اتصلت على فيصل : الوو .
فيصل : هلا قمر .
قمر وهي تبكي : فيصل قول لسلطان لا عاد يتصل بي ازعجني وانا الحين ما احل له إش يبغى فيني .
فيصل بعصبيه : الحقير يتصل عليك ؟
قمر : ايه تو اتصل علي ومايستحي على وجهه .
فيصل بغضب : والله ما اخليه هذا مايحشمنا ولا يقدرنا ؟
قمر : فيصل انا ابغى اغير رقمي .
فيصل : لا انا اتفاهم مع سلطان .
قمر : فيك الخير ياخوي وماتقصر .
فيصل : هذا واجبي ياقمر , مع السلامه .
قمر : مع السلامه .




~ ~ ~




مستشفى العامر / الكوفي...
اضاءت شاشة جوال رتيل اللي ع الطاوله برساله فتحتها .
رساله من السكرتيره سوسن مصوره لها محادثه .
شافت رتيل رقم عبدالله والرسائل اللي بالصوره كلها غزليه من كل الطرفين .
وقفت رتيل وهي تشد قبضة يدها على جوالها مانعه صراخه اللي على وشك الانفجار .
وقف عبدالله مستغرب منها : رتيل وش فيك ؟
طالعته رتيل ونزلت من عينها دمعه حارقه : خاين وحقير .
عبدالله مو فاهم شي : رتيل وش فيك ووش هالكلام .
لفت له رتيل شاشة الجوال : ان الله يمهل ولا يهمل , تلعب علي ياعبدالله ع بالي مابقلبك غيري , اذا مو محترمني ومقدر مشاعري احشم عمتك .
عبدالله انصدم الرقم الموجود بالصوره رقمه بس مايذكر انه ارسل لأحد رسائل مثل كذا : والله مو انا اللي مرسل الرسايل هذي .
رتيل بعصبيه : لو رقمك مو موجود كان قلت يمكن احد يتبلى عليه .
عبدالله : طيب مين اللي مرسل الرساله هذي ؟
رتيل بعد ماتمعنت بالصوره : اذا كان اللي مشبك معاهم كثــ...
قاطعها عبدالله بعصبيه : اسمح لك تقولين اي شي إلا الكلام هذا عمري مافكرت اسوي كذا , انا ماكلمت بنات وشبكت معاهم ايام المراهقه عاد اشلون الحين وانا متزوج .
حذفت رتيل الرساله وحطت جوالها بجيبها ومشت بسرعه من عند عبدالله وهي تبكي
" ليش ياعبدالله
تسوي فيني كذا والله حرام
انا ما استاهل بس من جد حقير
وبعد ماشفت الحقيقه ينكر انه ماله يد بالرساله "
لبست عبايتها متجاهله اسألة النيرس الهام : دكتوره وين رايحه ؟ الوقت لسه ما انتصف ؟
خذت رتيل شنطتها وبصوت باكي : مظطره اطلع .
طلعت من المستشفى ووقفت برا واتصلت على سايق امها الخاص .
سمعت صوت عبدالله بعد ماقفلت من السايق : رتيل تعوذي من الشيطان والله انا ما ارسلت شي .
رتيل وهي تبكي :.........
قرب منها عبدالله : مو حلوه تخلينا واقفين برا ادخلي نتفاهم .
رتيل : مابينا تفاهم خلاص ولا عاد لي فيك خاطر انت جرحتني .
وتوجهت للسياره يوكن وركبت وراء وطلع السايق لبيت امها .
وصلو البيت ونزلت رتيل وفتحت الباب بالمفتاح اللي كان معاها ودخلت وشافت خالها علي وامها جالسين بالصاله .
خذت نفس عميق : سلام عليكم .
فزت مشاعل وراحت لرتيل : وش فيك ؟
رتيل وهي تنزل نقابها : مافيني شي بس تعبانه ابي انام .
زاد قلق مشاعل على بنتها .
ومشت رتيل من عندهم ودخلت بغرفتها قفلت الباب .
ونزلت طرحتها وعبايتها ورمت نفسها على السرير وهي تبكي بقوه .
" وش هالخيانه ياعبدالله ؟ "
وصلت رساله ثانيه من سوسن وفتحتها رتيل .
وقرأت محتواها بأنفاس متسارعه ودموع لاتهدا تنسكب اكثر واكثر .
( دكتوره رتيل انا على علاقه محرمه مع عبدالله واتمنى تسامحيني لأني بأتوب )
انهارت رتيل صدمتها بعبدالله اكبر منها واكبر من تفكيرها .
ماتخيلت في يوم ان عبدالله سيء اخلاقيآ .




~ ~ ~






باريس / شامب دي مارس...
رهف جالسه بالصاله الشاسعه الواسعه المليئه بالاثاث الفرنسي الفخم .
تنتظر اخوها فارس اللي قالها انه وصل باريس ماتقدر تستقبله بالمطار .
قيمها الاسلاميه وتربيتها وعاداتها تمنعها تخرج من البيت وهي ماقالت لياسر .
رن الجرس وفتحت الخادمه الباب .
ودخل فارس اللي ارتسمت على شفايفه ابتسامه من شاف رهف واقفه بإستقباله : ياهلا وغلا بأخوي من جد تو مانورت باريس .
فارس بعد ما احتضنها : منوره بوجودك ياقلبي .
رهف بفرحه وهي تطالع فارس وبابتسامه : الحمدلله على السلامه .
فارس يبادلها الابتسامه : الله يسلمك ويخليك لي , وين ياسر ؟
رهف احتارت وش تقول له تقول الحقيقه او لا .
قررت انه اي شي بينهم مايطلع لأحد لأن ياسر حذرها : ممم عنده شغل شوي ويرجع .
وانفتح الباب ودخل ياسر وفارس يقول بمرح : جبنا سيرة القط وجاء ينط .
ضحك ياسر : بس ان شاء الله جايبين سيرتي بالزينه .
فارس وهو يسلم على ياسر : اكيد زينه .
جلسو واخذ ياسر اخبار فارس واخبار اهله .
قالت رهف اللي جالسه جنب فارس : كان جبت غاده معاك .
فارس بلع ريقه : هاا , انتي عروس ومايصير نضايقك .
رهف : عروس بس اشتقت لأهلي ابي احد منهم .
فارس بمزح : ليش انا مو مالي عينك ؟
ضحكت رهف : هههههه مالي عيني ونص بس انا ابي غاده او امي او شهد .
فارس : ان شاء الله تروحين تشوفينهم اذا رجعتي للدمام .
ياسر : انت ضيفنا اول ثلاث ايام وبعدها راعي محل , واليوم مسوي لك احلى عشاء بشامب دي مارس .
ابتسم فارس : وانت قد دخلت باريس ومادخلت المنطقه هذي ؟
ياسر : شامب دي مارس احلى منطقه بباريس يكفي ان برج ايفل على ارضها .
وقفت رهف وقالت بمرح لفارس متحاشيه النظر لياسر : انا معزومه ولا لا ؟
فارس : اكيد , هذي عزيمة زوجك .
رهف استغلت وجود فارس بينهم : انا بروح اغير ملابسي .
فارس : لا بدري مو رايحين الحين .
ياسر : إلا الحين احلى وقت - ووقف - عن اذنك فارس .
ومشى وراء رهف ودخلت بغرفتها ودخل وراها قبل لاتسكر الباب .
حست رهف برجفه بقلبها وانتشرت الى انحاء جسمها طالعت ياسر بخوف .




~ ~ ~


بشويش يآ تنهيدة .. الضيق ../ بشويش
مآبي تمّر .. وتسمع شهآقي .. آمي ..
مآبي تجيني تسألن ضيقتي ليش !
وأفزّ أكفكف دمعتيني .. بـ كمّي
وآرسم على طآرف شفآتي أثر طيش ..
وآفتح كتآبي / كنّه الدرس همّي
تطق بآب الغرفه , وأرجع آعيش
يآ حشرجه صوتي إذآ قلت : "سمّي" ..
تدخل وأنآ آحس إنهآ تدري , بـ إيش
تدري , بـ إنه جفّ دمعي ودمّي
وتسأل تعشيتي ! وآقول أنتي العيش
وتآصل شوآطي سآحلي قبل يمّي
وتقفي وهي تعطي ../ الموآجع بخآشيش
تدعي لي , ودمعآتهآ مآ تسمّي !
يآليتهم مآركبوآ لي ../ كذآ ريش
ويآليتهم مآ اترفوني .. ب حلمي
لآقلت ابي .. صفوآ لي ل رغبتي .. جيش
ولآ قلت مآبي صآر .. كل شي سلمي !
ابيك .. كيف اقولهآ .. وكيف ابعيش ..!
وفرآقك انت .. آكبر من حدود../ غمي
لآتقول طولتي كذآ غرتك ليش ..ّ!
طولتهآ../ بخفي دموعي عن ..آمي


كلمات : رزان العتيبي




الدمام...
بعد اربع ساعات متواصله من البكاء .
صحت رتيل من نوبة البكاء اللي اجتاحتها .
وقفت وحست بصداع شديد .
وصلت دورة المياه وهي تحس بدوخه .
غسلت وجهها عدة مرات وغيرت ملابسها , لبست بيجامه لونها وردي تناسب الجو شديد الحراره .
جلست على سريرها قفلت جوالها ورمته جنبها .
كرهت رؤية جوالها اللي قلب حياتها .
مصدومه من عبدالله مو مستوعبه اللي صار تحس انها بحلم عجزت تصحى منه تحس انها بكابوس مدمر بتر اوصالها وقطع اوردتها .
سمعت طرقات خفيفه على الباب .
قامت وفتحت الباب وهي على يقين انه امها : هلا يمه .
مشاعل وهي تطالع وجه رتيل المتورم من البكاء : رتيل وش فيك اطق الباب من يوم دخلتي تو تفتحين .
رتيل عادت الى البكاء من جديد ورمت نفسها بحضن امها : يمه انا محتاجتك .
ضمتها امها ومسحت على شعرها : حبيبتي رتيل وش اللي صار لك ؟
رتيل بين شهقاتها : يمه عبدالله خانني يكلم وحده من وراي .
صعقت مشاعل من كلام رتيل وبصدمه : عبدالله يسوي كذا ؟
رتيل : ايه يمه سوسن سكرتيرته ارسلت لي الصوره .
مشاعل : حسبي الله وهو نعم الوكيل , شلون يسوي كذا مايخاف الله , بس ماذكر ان عبدالله سوا شي حرام هو من صغره مستقيم .
رتيل وهي ترفع نفسها من حضن امها وتبعد خصلات شعرها المتبعثره على وجهها : يمه لو الرساله ماوصلتني والله اقول كذابين عبدالله مستحيل يسويها , هو دايم يقولي انه يحبني وماملى عينه من الحريم إلا انا , بس كذاب وحقير .
مشاعل بتحذير : يابنتي لا تسبين مهما سوى يصير ولد اخوي وما ارضى عليه .
لأول مره تحس رتيل بأن مشاعل تحب عبدالله اكثر منها ظنت انها امها الحقيقيه ماراح تفضل احد عليها .
وتوقعت انه ماينافسها بغلاتها عند امها إلا اخوها ياسر .
ياسر عاش عند امه منذ طفولته الى الآن .
ورتيل عاشت بعيده عن امها تربت بعيده عنها ولكن تبقى بنتها وقطعه منها .
وقالت رتيل وهي مصدومه : يعني يمه تفضلين عبدالله عليّ ؟ ولد اخوك اغلى من بنتك ؟
مشاعل صعقت من دموع رتيل : لا والله يابنتي ماخلق اللي اغلى منك وماينافس غلاتك إلا اخوك , بس قلت لك ولد اخوي ما ارضى عليه مو معناته هو اغلى منك ؟ انتي قريب تصيرين ام وتعرفين غلاة الولد عند امه .
رتيل انتفضت من فكرة امها وبإستفسار : قريب اصير ام ؟
مشاعل بإستغراب : ايه وش فيك مستغربه ؟
رتيل : الله لايقوله واجيب اولاد من عبدالله , انا غلطت كثير لأني وثقت فيه .
مشاعل : انا احس انه فيه لبس بالموضوع .
تنهدت رتيل : ياليت فيه لبس يايمه ياليت , عبدالله ارسل لها من رقمه وانا شايفه الرساله بعيوني .
رن جوال مشاعل وردت بإحترام وترحيب : هلا بعبود هلا بالغالي .
عبدالله ارتاح من سمع صوت عمته وهو يعرف انها مو زعلانه عليه من نبرة صوتها الحنونه : هلا بك اكثر ياعمتي , كيفك ؟
مشاعل : بخير جعلك بخير .
عبدالله : عمتي بجيك الحين فاضيه ؟
مشاعل بابتسامه : حياك الله يالغالي انتظرك .




~ ~ ~


في احد احياء الدمام .
بيت فخم ولكن يدل على المتسوى المادي المتوسط لسكانه .
دخلو بيتهم الجديد .
العنود وولدها وائل وفجر وسراب .
طالعت العنود بالبيت وبابتسامه : الله يطول بعمرك ياولدي ويخليك لي وتقولي بيت متواضع وهو ماشاء الله بهالفخامه .
وائل بفرحه : الله يخلي لي رتيل اللي حلفت اني ما ادفع ريال واحد بالبيت هذا .
العنود : الله يوفقها ويجعله في موازين حسناتها .
نطت سراب والفرح يغمر قلبها الصغير : انا ابي غرفه لوحدي ما ابي مع ماما .
ابتسمت امها : عندك اربع غرف اختاري اللي تعجبك فيهم .
هتفت بفرح وهي تركض متوجهه للدرج اللي يتوسط الصاله : بختار احلى غرفه .
ضحك وائل وهو يقول بصوت عالي : لا تطيحين وتنقلب سعادتك تعاسه .
فجر تحمل مشاعر خاصه لسراب تحبها كثيرآ تعتبرها اختها التي اخذها الله برحمته وقالت بفزع وخوف : اسم الله عليها لاتفاول عليها .
وائل بمرح : يعني عشانك تبرعتي لها صارت اغلى الناس عندك ؟
فجر بابتسامه : وربي ما اغليت احد كثرها الله لايحرمني منها .
وائل : حتى انا يافجر ؟
ضحكت فجر بخجل : انت عارف قدرك عندي .
وائل بخبث : لا مو عارف .
ابتعدت عنه فجر اللي كانت واقفه جنبه وجلست جنب خالتها على الكنبه : يمه شوفي ولدك .
ضحكت العنود : وانتم كل يوم على هالموال , كم شهر ويصير عندكم ولد وانتم الى الحين ماعقلتو ؟
فجر : هو يحب يحرجني .
العنود : الحين المحرج من الثاني انتي ولا هو اشوفه بلع لسانه .
فجر بضحكه ومزح : مايقدر يقول شي وانتي عندي الله لايحرمني منك يالغاليه .
مشى وائل من عندهم وهو يقول : يمه روحي ارتاحي وخلي هذي تجي والله ما اعديها لها .
فجر : ومين اللي قالك اني بجي وراك ؟
وائل طالعها وهمس لها وهو يقرب لها : يطاوعك قلبك تتركين وائل بروحه ؟
عضت فجر على شفتها السفلى بخجل امتقع وجهها احمرار .
عصبت العنود : وائل لاتحرجها .
ضحك وائل : بروح اشوف سراب وش اختارت .
ومشى من عندهم .
ووقفت فجر وبحنان وهي تمسك بكف العنود : يله يمه تعالي معاي لغرفتك ارتاحي قبل صلاة المغرب .
مشت معاها العنود ودخلو بغرفة العنود اللي في الطابق الاسفل .
فتحت فجر الباب وانبهرت العنود بجمال الغرفه وسعتها : ماشاء الله كل هالزين لي .
ابتسمت فجر : قليل بحقك يمه , هذا ذوق رتول قلت لها ناخذ لك لون بني او عنابي قالت عمتي توها صغيره على هالالوان اللي تجيب الكأبه .
العنود اشتاقت لرتيل كثير هي كانت لها الام اكثر من نوال هي اللي ارضعت ونوال اللي ربت .
" غريبه يارتيل مافيه بنت بالدنيا مثلك لك ثلاث امهات , مشاعل انجبت , وانا ارضعت , ونوال ربت "
نزلت دمعه حارقه على خد العنود وهي مانتبهت سرحت بأفكارها بعيدا وتذكرت رفيقة دربها نوال .
شهقت فجر : يمه وش فيك ؟
العنود تطمنها : ولا شي حبيبتي بس اشتقت لرتيل .
فجر : ولا يهمك الحين اكلمها وتجي .
العنود : لا اكيد الحين بشغلها او عند زوجها مايصير نشغلها , وهي تتحاشاني عشاني ذكرى اليمه بحياتها انا اذكرها بنوال وهي حزنها على نوال باقي اثره الله يرحم نوال ويجعلها مثواها الجنه .
فجر : امين يارب .




~ ~ ~




باريس / شامب دي مارس...
بلعت رهف ريقها اكثر من مره وهي تطالع ياسر .
ياسر يطالعها بإستغراب حاول يمد يده لكتفها ويهمس لها بكلمات حب دافئه مطمئنه شد على قبضة يده " ما انزل نفسي لها "
تكلم بهدوء وهو يشوف دموعها على وشك النزول : رهف وش فيك ؟
رهف وهي على وشك البكاء وبصوت يرجف : وش تبي ؟
ياسر بعصبيه : ما ابي منك شي , كنت بس جاي اقولك البسي لبس محتشم والبسي عبايتك .
رهف بين اسنانها ويتحول خوفها لغضب كاسح : مو انت اللي تعلمني وش البس وانت اخر من يتكلم بالموضوع هذا فاهم ؟
صرخ ياسر فيها وهو يحاول يسيطر على نفسه وانه مايضربها : لا ترفعين صوتك علي انا رجلك احترميني .
رهف : انت تعرف الاحترام عشان تتكلم عنه ؟
ياسر بعصبيه وهو يحاول انه مايمد يده عليها لأنه ماتعود احد يراده بموضوع جاد : رهف اقصري الشر ما ابي امد يدي عليك .
رهف انفجرت بغضب : يعني خايف من فارس لو كان فارس مو موجود كان تضربني انت اصلآ مو رجال ولـ...
قاطعها ياسر وهو يغلي من الغضب : رجال وغصب عنك , اللي يمد يده على حرمه هذا اللي مو رجال ولا خلق اللي انا اخاف منه او اهابه وفارس له الحشيمه والاحترام .
رهف خافت منه كثير : انت شايف نفسك على ايش مغرور مره , ما كأنك ولد ناصر السكير .
ياسر والشرار يتطاير من عيونه : لا تربطيني بناصر هذا اللي سبب دمار حياتي , ويحق لي اغتر بنفسي لذاتي مو لازم عشان ابوي ومنصبه .
رهف : تربيت عمتي عمرها ماصارت كذا غرور وكره وحقد عكس عمتي تماما طيبه وحنونه وتنحط على الجرح يبرى .
ياسر : لا تظنين اني اتعامل مع كل البشر مثل ما اتعامل معاك , الناس الحقيرين عندي لهم تعامل خاص .
رهف بذهول وهي تفتح عيونها على وسعهم : انا حقيره تقول عني حقيره ؟
ياسر : ايه اقول عنك حقيره وانانيه وماتفكرين إلا بنفسك , و لا يوم فكرتي بأحد جايبه اخوك اللي مشاكله كثر شعر راسه عشان تسعدين نفسك وبس , هنتي رجولتي عشان تحافظين على كبريائك , عاندتي ابوك عشان تفرضين شخصيتك انتي انانيه وتفكيرك حقير .
رهف انصدمت : مستحيل انا اصير في يوم من الايام انانيه , ويوم قلت لفارس يجي ماكنت اعرف انه عنده مشاكل .
ياسر : صحيح هو ماقال بس تو اتصلت علي خالتي هاجر تقولي انتبه عليه هو هالفتره متغير ومتضايق عشان المشاكل اللي قد شعر راسه .
رهف حست ان النقاش بينها هي وياسر عقيم : بليز ياسر اطلع برا بغير ملابسي ما ابي أأخركم .
ياسر : لو ماقلتي قدام اخوك انك بتطلعين كان ماخليتك تطلعين بس مابي افشلك قدام اخوك وياخذ صوره سلبيه عني خلي حياتنا قدامه حلوه اللي فيه مكفيه .
رهف وهي تتكتف : ما ادري مين فينا الاناني انا ولا انت , انت تبي حياتك معاي احلى حياه قدام اهلنا لأنك تبي بكل شي مثالي .
•° البارت الثاني والعشرون °•

مدخل البارت :

قال تعالى : ( وَإِمَّايَنَزَعَنَّكَ مِنَ اْلَشَّيْطَانِ نَزْعٌ فَاْسْتَعِذْ بِاْللهِ إِنَّهُ سَمِيعُ عَلِيمُ ) سورة الاعراف آيه 200
-
-
-
-
-
ياسر بسخريه : فهمتيني غلط يامدام رهف انا ماقلت نبي حياتنا حلوه عشان اصير مثالي - واكمل بجديه - بس ابي انتي تطلعين بصوره حلوه قدام اهلك ولا ابيك تفشلينهم لأنهم ناس ونعم فيهم ومابي اخليهم يعرفون انه ماورى بنتهم إلا سواد الوجه ولا فيه وحده مثلها ترادد زوجها ؟
رهف : والله انت اللي تستفزني , ياسر اطلع برا .
توجه ياسر للباب : اقسم بجلالة الله لو مالبستي لبس ساتر ماتطلعين معانا واخليك تخيسين هنا .
رهف بحزم : قلت لك مو انت اللي تعلمني وش البس ووش مالبس .
طلع ياسر وسكر الباب وبهدوء نزل للصاله وجلس قدام فارس : اسف تأخرت شوي .
فارس بمرح بعد ماشرب من الكوفي : مابغى يخلص اجتماع القمه .
ضحك ياسر : الحمدلله خلص على خير .
فارس اللي سمع بعض من مشاجرتهم واصواتهم العاليه : تحمل رهف هي مدلعه كثير وتبي لها واحد ينفذ لها كل طلباتها .
ياسر : بنت خالي واتحملها وعلى عيني وراسي بس انفذ لها كل طلباتها مستحيل ما احب حرمه تفرض رايها علي او حتى اخذ برايها .
فارس بضحكه خفيفه : انت معقد من طينة ابوي وجدي اللي الحرمه عندهم مالها لا راي ولا كلمه .
ياسر : ولا راح اتغير انا مع الناس اللي يقولون الحرمه مالها ببيت زوجها إلا السمع والطاعه وتنفذ كل اللي هو يطلب .
فارس : والله انخدعت فيك رهف كثير , ومع كل هالتعقيد اللي فيك وطينة القداماء إلا انك داخل طب فيه شي غريب بالموضوع .
ياسر : انا مع كل شي في عصرنا هذا ومو معقد بس ان المرأه تفرض رايها على زوجها وترفض اي شي يطلبه انا معارض وبقوه .
فارس بمزح : والله ما ادري وش اللي بلا اختي فيك .
ياسر بمزح مماثل : تحمد ربها انه واحد مثلي التفت لها .
جاهم صوتها وهي تنزل مع الدرج : إلا تحمد ربك انه وحده مثلي تنازلت ووافقت عليك .
فارس بضحكه : ههههههه الحين وش بيفكك من ام لسانين .
رهف وهي تجلس جنب فارس : ام لسانين في عينك احشمني انا اختك .
فارس بعتب واضح : لا حشمتي زوجك احشمك .
رهف بقهر : لا والله بغيتك لي عون وصرت فرعون .
فارس : والله اللي يسمعك يقول بحرب مع ياسر .
رهف وكأنه مافيه بالمجلس إلا هي وفارس : انت عارف من الاساس اني رافضته بس انت وابوي وعمي غصبتوني عليه .
وقف ياسر : حتى انا ماكنت اصلآ افكر فيك بس امي عرضتك علي واختارتك لي وعشان امي بس وافقت على وحده مثلك لسانها سم .
فارس بعصبيه : انتم ماتحترمون احد , اذا الاحترام بينكم معدوم احترموني جالس بينكم , وكلكم تكذبون على بعض ياسر يعشق التراب اللي تمشي عليه رهف , ورهف تحب ياسر كثير ومن عرفتها وحب ياسر يكبر بقلبها .
شعرت رهف بحرج وخجل فارس يقرأ افكارها وبصوت مبحوح : وانت مين اللي قالك ؟
فارس : اختي واعرفك زين .
ياسر : صح كنت احب رهف بس من بعد الملكه واللي صار فيها كرهتها .
فارس : ما اذكر ان قلبك اسود ياولد عمتي .
ياسر : الدنيا غريبه ومحد يبقى على حاله , وانت سمعت كلام اختك بنفسك تكره الناس فيها .
ماتحملت رهف كلام ياسر ووقفت : عن اذنكم .
فارس وهو يمسك يدها : اجلسي الحين بنطلع .
جلست رهف واخذت نفس وهمست لفارس : وانت تهون عليك اختك يجرحني وانت موجود وساكت .
ابتسم لها فارس وسكت .
الجو مشحون بين ياسر ورهف .
فارس مايعرف من وين يبدأ عشان يهدي الوضع بينهم .
" انا وش اللي جابني "
وقف وهو يقول : الغلطان اللي يسمع كلامك يارهف مالي داعي اجي لو انا افكر بعقلي كان ماجيت .
وقفت رهف : خلاص فارس اللي صار بيننا عادي يصير بين اي اثنين مو متفاهمين الموضوع بسيط .
ياسر طلع من عندهم وفارس طالع رهف : انتي ماترتاحين إلا اذا صارت حياتك تعيسه .
رهف بغصه ودموعها متحجره بعيونها : خلاص فارس والله اللي فيني مكفيني .






~ ~ ~


الدمام...
وصل عبدالله بيت عمته ونزل من السياره وقفلها ودخل بخطوات هادئه .
فتح باب المدخل الرئيسي .
دخل للصاله وهو يشوف عمته تنزل مع الدرج وترحب فيه .
عبدالله نفسه يعرف رتيل قالت لها على اللي صار او لا .
سلم عبدالله على راسها .
وجلسو بعد السلام والترحيب .
وتكلمت مشاعل بهدوء : انت جاي هنا عشان موضوعك انت ورتيل ؟
عبدالله : عمتي يعني تشوفين انه من المنطق تطلع كذا بدون ماتعرف السالفه ؟
مشاعل : وصلتها رساله من احد البنات اللي يشتغلون عندك وكلها غزل يعني الكتاب واضح من عنوانه مايحتاج تنتظرك تبرر .
عبدالله : والله السالفه كلها كذب انا رحت للسكرتيره وسألتها عن السالفه وقالت لي انها هي اللي سوت كذا .


****


قبل ساعتين .
المستشفى.
صرخ عبدالله بالسكرتيره : وشلون وصلت رساله من جوالي لك .
وقفت سوسن وبكل وقاحه ابتسمت : اهم شي اني ئدرت اشكك مراتك بيك .
عبدالله بين اسنانه : حقيره , اطلعي من هنا ولا عاد اشوفك .
خذت سوسن شنطتها وابتسمت لعبدالله : اهم شيّ حئئت مرادي يادكتر .
ومشت من عند عبدالله .


****


مشاعل : وبس هذا اللي الله قدرك عليه تطردها من شغلها ليش ما اخذت حقك منها .
عبدالله بقهر : وشلون اخذ حقي منها وهي حرمه ضعيفه ولا امد يدي عليها ؟
مشاعل : تشتكيها على الاقل .
عبدالله : مايحتاج ندخل انفسنا بمشاكل احنا بغنى عنها .
مشاعل : وتظن ان رتيل بتسامحك ولا تصدق كلامك ؟ الحين رتيل بتقول طردها لأنها انكشفت الحقيقه .
عبدالله والنار تهشم صدره : حسبي الله عليك ياسوسن كانت محترمه لأبعد حد ومن زواجي وهي متغيره
وتمادت كثير بس ماكنت اتوقع انه هذا هدفها .
مشاعل وهي توقف : بروح انادي رتيل عشان تتفاهمون مع بعض مايصير انا وسيطه بينكم .
عبدالله بسرعه : لا عمتي اكيد رتيل تعبانه الحين خليه وقت ثاني الين تهدا .




~ ~ ~


رجعت هاجر للمستشفى وتوجهت لغرفة غاده طقت الباب ودخلت وشافت غاده جالسه وشعرها الاشقر نازل على وجهها .
توجهت لها هاجر : غاده .
طالعتها غاده : انتي مين ؟
هاجر بعد ماباست جبين غاده : انا هاجر .
غاده هزت كتفيها بمعنى الجهل : ماعرفك .
هاجر : طيب مين اللي تعرفين ؟
غاده بحزن : ما اعرف إلا فارس بس هو راح وخلاني , إذا انتي تعرفينه قولي له يجي انا محتاجته .
سالت دموع هاجر : فارس طلقك خلاص ماراح تشوفينه مره ثانيه .
غاده بصدمه : ايـ , ايش ؟ ط ط طلقي ؟ انتي كذابه .
هاجر وهي تحضن غاده : خلاص ياقلبي ربي ماكتب لك تكملين حياتك معاه .
غاده وهي تبعد هاجر عنها : لا اتصلي عليه يجي الحين انا لازم اشوفه واكلمه .
هاجر : مو موجود بالسعوديه .
غاده وكأنها تذكرت شي : انتي ام فارس ؟
ابتسمت هاجر وهي تمسح دموعها : ايه انا ام فارس تذكرتيني ؟
غاده : ايه ايه تذكرتك , تكفين قولي لفارس يجي بسرعه والله انا محتاجته لازم يوقف معاي الحين انا تعبانه .
هاجر : سلامتك من التعب بس فارس مشغول وبعدين انتي ماتحلين له عشان يشوفك .
غاده بعصبيه : لا تقولين كذا إلا انا حليلته .
هاجر طلعت من عند غاده وراحت لمكتب الدكتوره : سلام عليكم .
الدكتوره : وعليكم السلام .
هاجر بعد ماجلست على الكرسي : دكتوره ابي اسألك عن حالة غاده هي ماعادت تذكر شي , اللي هي تعرف بس انا وفارس .
الدكتوره : والله مو عارفه وش اقولك يام فارس غاده مصابه بمرض فقدان الذاكره البعيد بس هو قصير المدى يعني يبي لها اسبوعين وترجع لها الذاكره , بس هي معرضه للاصابه بمرض الوسواس القهري وغالبآ المصابين بالمرض هذا مايتذكرون إلا اللي قهرهم .
هاجر بحزن : يعني غاده ماراح تعيش طبيعيه ؟
الدكتوره : العلم عند الله بس احتمال كبير انها تصاب بالمرض هذا هي كل ماحكت جابت طاري انها عقيم وساحره وزوجها ضربها بس هذا اللي على لسانها والاشياء الثلاث هذولا هم اللي قهروها .
هاجر : بس انا قلت لها ان زوجها طلقها وماتقبلت الخبر .
الدكتوره : صعب تتقلبه الحين .






~ ~ ~




ابها...
نزلت قمر تمشي مع الدرج بمساعدة اختها ميعاد .
خف الم رجلها وقدرت تمشي عليها ويدها المكسوره مثنيه على صدرها .
كل الآمها خفت إلا الجرح والالم اللي بقلبها كل يوم وهو يزيد .
كل يوم وهو يكبر .
وقفت شهد وسلمت على قمر : ماتشوفين شر ياقمر وجعلها اخر الاوجاع .
قمر وهي تجلس جنب شهد : الله يسمع منش , امي ماهيب رايحه تخطب لفيصل ؟
شهد : إلا تو راحت مع فيصل .
قمر بإستغراب : وش اللي مجلسش هنا لو انا مكانش والله لأروح لبيت هلي ولا اخرج منه إلا اذا طلق مرته اللي اختارها علي .
شهد بابتسامه : الحين بتجيك الاخبار اللي بتسعدك .
قمر : لا يكون متصله على حنان وقايله لها شي ؟
شهد : لا بس خالتي ام سعد من اسبوع كلمت فيصل وقالت له انها ماراح توافق على خطوبتهم .
ابتسمت قمر لشهد : حظش زين يابنت عمتي , تصدقين شهد على قد ماكنت اكرهش الحين احبش من يوم ضربني سلطان عرفت اني ظالمتش وعرفت قدرش .
شهد : الله يرفع قدرك , الحمدلله هذي خيره لك ياقمر الظالم مايدوم ظلمه وعقابه عند الله عسير بس ربي قدم عقابه لك بالدنيا ولو ماصار اللي صار كان ماسامحتك على اللي سويتيه فيني .
قمر : الحمدلله على كل حال - وبحزن - والله حزينه على سلطان انا ابغى ولد عمي .
شهد : الله يعوضك .
سالت دموع قمر وبدأ صوتها يختنق : مهما كان الطلاق صعب على اي بنت .
شهد احتضنت قمر : اذكري الله .
قمر " لا إله إلا الله "
شهد وهي تهمس لقمر : ياقلبي ياقمر مو هاين علي اشوفك بالحاله هذي ماتعودت اشوفك ضعيفه خليك قويه مثل ماعرفتك .
قمر بتعب : خلاص القوه اللي كانت سلاحي انهارت يوم طلاقي انا صحيح كنت اتبلد ومابي امي تحس بشي بس بداخلي نار شابه ولا فيه وحده تتطلق بعد زواجها بيومين , قدلي عنده يومين والله مقهوره ياشهد ساعات احس انه انا السبب وانا اللي تسببت بذا لنفسي انا اللي طولت لساني على الخدامه واهنتها وضربتها بعد والحقيره عرفت كيف تنتقم مني ماتفارقني صورتها وهي تطالعني يوم ضربني سلطان .
شهد : حبيبتي قمر ان شاء الله خيره لك ونصيبك بيجيك ان شاء الله .
دخلو فيصل وامه ونزلت ام فيصل عبايتها وهي تغلي من الغضب : ماهقيتها من ام سعد ترفضك لا وانت مستانس .
فيصل بعد ماقبل راس امه : يمه انا مالي ذنب هم اللي رفضوني .
ام فيصل : على بالك اني غافلت(ن) عن اتفاقك انت وخالتك حنان ماخبت علي شي .
فيصل بابتسامه : يمه خلاص ربي ماكتب لي اتزوج وشهد تكفيني .
ام فيصل بألم : ياولدي انت سعادتك والله فوق سعادتي لاتظن اني بنكد عليك واطين عيشتك انت ولدي وسعادتك اهم من سعادتي وانا ابي لك الزين شهد ماتبي عيال منك .
قمر بإعتراض : يمه والله مافيه ازين من شهد جمال وذوق واخلاق ايش تبغو اكثر من كذا ؟
توجه فيصل لقمر وباس راسها : الله يطعني عنك .
قمر بابتسامه لأخوها : مجار ياخوي .




~ ~ ~




الدمام...
رجع عبدالله للبيت الساعه 4 ونص العصر دخل مجلس الرجال وسلم على زياد : وينك يارجال من اليوم انتظرك .
عبدالله : اعذرني يازياد صار عندي ظرف طارئ .
زياد بابتسامه : معذور , انت مو ناوي تجي لندن ؟
عبدالله : لا شكلها السالفه مطوله رتيل كانت بتدرس بلندن عشان البكالوريوس وامتحان التوفل لأنها قبل تتوظف التحقت ببرنامج تدريبي للطب .
زياد بضيقه : لا عبدالله انت وعدتني تروح معاي للندن وانا ثلاث ايام ورايح للندن خلاص اجازتي خلصت .
عبدالله : اعذرني زياد والله كنت بروح معاك بس صارت مشكله بيني انا ورتيل وشكلها مطوله .
زياد : الله يعينك على غثى الحريم .
عبدالله بمزح : احشم زوجتي هي مو غثا .
ضحك زياد : لا بصراحه مدري وشلون متحمل الحريم .
عبدالله : اذا انت عندك عقده من الحريم انا عكسك .
زياد : اكرهه الحريم كلهم وشكل كل غلاهم ومحبتهم لأمي وبس .
عبدالله : الله يخليها لك ولا يحرمك منها , بس مستحيل تبقى طول عمرك عزابي .
زياد بهدوء : اللي كنت ابيها تزوجت وخلاص الباب هذا تسكر بعدها .
عبدالله بصدمه : انت كنت تبي رهف ؟
زياد : ايه كنت ابيها .
عبدالله بعصبيه : اربع سنوات وانا ادرس عندك بلندن ماقلت لي ولا يوم انك تبي رهف .
زياد : صح اني عايش بغربه وبلد غير عن بلدي بس عاداتي متمسك فيها ومستحيل اقولك اني ابي اختك .
عبدالله : ماقلت لك قولي انك تحبها بس قولي انك تبيها اخطبها ع الاقل انت ولد عمها .
زياد : ومثل ما انا ولد عمها ياسر ولد عمتها ومافيه فرق بيننا .
عبدالله : والله لو عندي اخت ماتزوجت كان زوجتك غصب عنك .
زياد بيغير الجو : الحمدلله انه ماعندك اخت .
عبدالله وهو يوقف : عن اذنك بروح اسلم على امي .
زياد : وقول للخدامه تجيب امي , ولا تخلي بنت ناصر تمشي رايها عليك اجبرها تروح معاك للندن .
عبدالله : يصير خير .
وطلع من عند زياد وتوجه لقسم الحريم وباس راس امها ويدها : وينك ياولدي تأخرت اليوم وزوجتك وينها .
عبدالله : رتيل عند اهلها .
هاجر : ليش عند اهلها لا يكون زعلانه .
عبدالله بهدوء : بتغير جو احتمال بعد ثلاث ايام نروح انا وياها للندن .
وقبل راس لمياء : اخبارك ياعمتي ان شاء الله مرتاحه .
لمياء : مرتاحه دامني بوطني وبالارض اللي انولدت فيها , تكفى ياعبدالله اقنع زياد انا نجلس هنا ما اقدر اخلي اهلي .
عبدالله : انتي ياعمتي عارفه ولد اذا صار براسه شي يسويه وما احد يقدر يرده ياما حاولت فيه بس ما بأذنه ماء , وعشانك برجع اكلمه بالموضوع هذا .
لمياء وصوتها يتحشرج : الله يرفع قدرك ياولدي .
قال عبدالله للخدامه توصل لمياء لزياد .
وهو طلع لجناحه .
تمنى انه مايدخل بس لازم يغير ملابسه .
اخذ نفس عميق " الله يعنني على فراقك يارتيل "
فتح الباب ودخل وهو يتمنى يشوفها قدامه .
فتح باب غرفتهم واستنشق ريحة عطرها اللي تملئ المكان .
كل شي يخصها موجود ملابسها ادوات التجميل اللي على التسريحه عطوراتها .
اخذ نفس عميق " الله يهديك يارتيل "
توجه للحمام واخذ له شور ولبس ثوب ابيض ورجع للغرفه اخذ ساعته السوداء اللي على التسريحه ولبسها بمعصمه اليمين .
تعطر ومشط شعره السبايكي ورتبه .
اخذ محفظته وجواله ودخلهم بجيبه ومسبحته الالماس ولبس جزماته تومس اسود ولبس غترته البيضاء ونسفها على عقاله .
وطلع من جناحهم ونزل مع الدرج بسرعه وطلع لسيارته طلع جواله واتصل على رتيل .
ماردت عليه .
واعاد الاتصال مره ثانيه وثالثه .
وردت بـ : نعم .
عبدالله بابتسامه : هلا حبيبتي واخيرآ رديتي .
رتيل بين اسنانه : لا تقول حبيبتي انت كذاب وربي كذاب .
عبدالله بإعتراض : لا تحلفين بالله زور انت ماتدرين عن مشاعري تجاهك .
رتيل بهمس : تغازل سكرتيرتك وتقول انك تحبني ؟
عبدالله : اتصلي عليها بنفسك واسأليها , رتيل احنا مو اطفال يعني انتي صدقتي انه انا ممكن اسوي كذا ؟
رتيل وهي تحاول انها ماتبكي وتفضح نفسها قدامه : انا شفت كل شي بعيوني انت طعنتني .
عبدالله بغضب : يعني من اول مشكله بينّا رحتي لبيت اهلك ماتبين تناقشيني ونحل مشاكلنا بينّا يعني لازم اهلك يتدخلون ؟
رتيل : لو مشكله عاديه كان عادي عندي ومافيه حياه تخلو من المشاكل بس هذي فيها شرف ودين .
عبدالله بقهر : واذا انا مالي دخل بالسالفه هذي كلها .
رتيل بغضب : يعني اشلون مالك دخل وهو رقمك اللي يرسل لها , مين يعني اللي يستخدم جوالك غيرك ؟
عبدالله : هي بنفسها قالت لي انها بس تبي تشكك فيني وانا لقيت رسايلها بجوالي نفس الوقت اللي كنا فيه بالكوفي الحقيره مغيره توقيت جوالها .
رتيل بغصه : خلاص الحياه بينا ماراح تستمر اربع اشهر من زواجنا ومشاكلنا مالها عدد .
عبدالله : رتيل لاتنكرين اول شهرين كنت مسحور وانتي عارفه الشي هذا واللي اسويه فيك غصب عني , بس عشتي معاي شهر ثاني ماشفتي ولا مشكله إلا هذي .
رتيل : صح انه بعد ما انفك السحر هذي اول مشكله بس مشكله عن كل مشاكل الدنيا واللي انكسر مايتصلح ياولد خالي .
عبدالله بين اسنانه : اتصلي على الحيوانه سوسن بنفسك وتأكدي منها .
رتيل وهي تحاول تتماسك : خلاص ماعاد يهمني الله يهنيك بسوسن , وخلاص المستشفى هذا كله ما ابيه ولا اشتغل فيه .
عبدالله بعصبيه : انا الى الان زوجك وانتي ماتطلعين من شوري وماراح تشتغلين بمستشفى ثاني .
رتيل بثقه : خلاص ياسر يسحب لي ملفي لأني كرهت الشغل هذا كله لأنه هو اللي عرفني عليك .
عبدالله : وهذا اخر كلامك يارتيل , اممم انتي مو ملزومه بالناس واللي ملزومه فيهم بيتك وزوجك .
رتيل بصراخ : انت اخر التزاماتي طلقني مابيك مابيك .
عبدالله بعصبيه : صوتك لاترفعينه علي , مهما كنتي كرامتي الزم ماعلي .
رتيل : خلاص اذا كرامتك غاليه طلقني وريحني .
عبدالله بين اسنانه : نجوم السماء اقرب من طلاقك يامدام .
وسكر الخط بوجهها .




~ ~ ~




باريس / شامب دي مارس .
بعد مارجعو من المطار .
رهف تنتحب .
وياسر جالس جنبها وببرود : اخوك مسافر مو ميت .
رهف بعصبيه : انت مالك دخل .
ياسر : قصري حسك واستحي على وجهك السايق رجال وصوتك امامه عوره .
رهف وهي تمسح دموعها : وانت اسكت ولا تكلمني اكرهك اكرهك متى تستوعب وتصير عندك كرامه ؟
ياسر بهمس غاضب : اقسم بجلالة ما افوتها لك يارهف كل كلامك اللي راح اسكت عنه بمزاجي بس اليوم والله ما اخليك .
رهف وهي ترجف وبخوف ماخفى على ياسر : بتقلني مثلا ؟
ياسر : لا مو قاتلك بس ساعتها تتمنين اني اقلتلك ولا تعيشن يوم واحد معاي .
وصلو سكنهم على الجهه الشماليه من برج ايفل .
نزلو ورهف دخلت البيت وياسر اعطى السايق اجره ودخل وراها ورن جواله ورد بـ : هلا والله بالغاليه .
رتيل بابتسامه : هلا بك ياقلبي , كيفك ؟
ياسر : الحمدلله بخير .
رتيل : كيف رهف معاك ؟
ياسر اخفى الحقيقه وهو يجلس جنب رهف : الله لايحرمني منها عسل مافيه منها .
رتيل : وانت بعد صير معاها عسل ترا هي رقيقه مو مثلك وحش .
ياسر بضحكه : اجل انا وحش يارتول ؟ وعبدالله وش يصير اذا انا وحش ؟
رتيل ارتبكت وماحبت تقلق اخوها عليها وتجاهلة سيرة عبدالله وقالت بمرح : بس من جد انت احلى وحش الله لايحرمني منك .
ياسر : ولا منك , ها رتول وش تبين اجيب لك معي من فرنسا ؟
رتيل بابتسامه : ابي عطر كازانوفا .
ياسر : من عيوني .
رتيل : تسلم - وبتردد - ممم متى بترجع ؟
ياسر : ان شاء الله بعد اسبوع .
رتيل بمزح : مشاء الله عليك ياخوي انت اول واحد يتقيد بالوقت ويجلس شهر كامل , مو مثلي اسبوع بلندن .
ياسر : بس عوضك عبدالله عن هالاسبوع .
رتيل تتحاشى سيرة عبدالله والخوض بمشاكلها معها قدام ياسر : مع السلامه وسلم لي على رهف .
ياسر : مع السلامه .
ونزل الجوال على الطاوله وطالع برهف : قومي لغرفتك يمين بالله لو طلعتي مــ...
قاطعته رهف وهي توقف : انت تحلف بالله وانت تكذب وكل هذا قول بس ولا اذا جاء وقت الفعل تصير جبان .
وقف ياسر بعصبيه واعطاها كف قوي .
وهي انصدمت منه طاحت على الارض وهي تحس بنار بصدرها " انا انهان كذا "
وقفت وهي تبكي وصرخت : والله لأخذ حقي منك , انا عارفه انك مو رجال يوم تمد يدك علي .
مسكها ياسر بشعرها وشدها بقوه وبين اسنانه : لو سمعت الكلام هذا مره ثانيه دفنتك حيه اذا خالي مارباك انا اربيك .




~ ~ ~


بعد اسبوع...
مستشفى الملك فهد .
صحت غاده من نومها اللي استمر 20 ساعه .
طالعت هاجر : وش جابك ؟ ولا بس بتذكريني باللي سويته بعيالك ؟
هاجر : غاده الله يهديك وش هالكلام انا ما اتعب نفسي واجيك كل يوم عشان اتشمت فيك .
غاده بعصبيه : طيب ليش جايه ؟
هاجر : بتطمن عليك .
غاده وهي تبكي : جيبي لي فارس .
هاجر وهي توقف : طيب اهدي .
غاده بعد ماسندت ظهرها على السرير : رايحه تجيبين فارس ؟
هاجر بحزن : بقوله ان شاء الله يجي .
وطلعت من عند غاده وراحت للدكتوره اللي استقبلت هاجر بحفاوه : عاوزه تشربي ايه ؟
هاجر : ما ابي اشرب شي , دكتوره بسألك عن حالة غاده هي صارت تتذكر كل شي بس تكرهني مع انها تعرفني .
رانسي : والله مش عارفه ائولك ايه غاده حالته مش كويسه نهائي وهي الان تحت ضغط كبير قدآ واصابتها بمرض الوسواس الئهري زادت تدهور وضعها الصحي وانا اشوف الافضل انك تسيبيها فالمستشفى وماتتطمني عليها عن طريئ الاتصال بينا .
هاجر : كيف اتطمن عليها وانا ما اشوفها غاده مالها إلا انا ولا ابي اتركها مثل امها وابوها .
رانسي : عارفه يا انسه بس هي تتزكر ( تتذكر ) كل حاقه مش كويسه عملتهاش في حياتها اذا بصتكي .
هاجر : هي كثير تطلب مني انها تشوف طليقها بس انا ما اقدر .
رانسي : محتقتهاش بشكل كبير قدآ وهو بعد الله السبب في علاجها وجوده هنا ضروري .
هاجر : بس هو يقول مايبي يجي وحلف انه اذا شافها يرتكب فيها جريمه .
رانسي : ربنا يديلها الصحه اتطمني يا انسه على بتك .
هاجر وهي توقف : خلاص يعني ماراح اشوفها ؟
رانسي : هي محتاقه للراحه النفسيه واذا بصتك هون بتتعب اوي .
هاجر طلعت بطاقه من شنطتها وحطتها على مكتب الدكتوره رانسي : هذي بطاقتي وطمنيني على غاده .
رانسي : من عينيا .
هاجر : تسلمين .




~ ~ ~


بيت مشاعل العامر...
رتيل بعد مارشفت من كوب حليبها : يمه انا لي شهر واسبوعين ماجتني ال(....)
ابتسمت مشاعل : الله يبشرك بالخير ياقلبي ويتمم حملك على خير بس لازم تقولين لعبدالله .

•° البارت الثالث والعشرون °•





مدخل البارت :








عَنْ أَبي هُرَيْرَةَ رَضِيَ اللهُ عَنْهُ أَنَّ رَسُولَ اللهِ صَلَّى اللهُ عَلَيْهِ وَسَلَّمَ قَالَ : « مَنْ جَلَسَ مَجْلِساً كَثُرَ فِيهِ لَغَطُهُ ، فَقَالَ قَبْلَ أَنْ يَقُومَ مِنْ مَجْلِسِهِ ذَلِكَ : سُبْحَانَكَ اللَّهُمَّ وَبِحَمْدِكَ ، أَشْهَدُ أَنْ لا إِلهَ إِلَّا أَنْتَ أَسْتَغْفِرُكَ وَأَتْوبُ إِلَيْكَ ، إِلَّا غُفِرَ لَهُ مَا كَانَ في مَجْلِسِهِ ذَلِكَ »
-
-
-
-
-
انتفضت رتيل : وين راح بالك يمه ؟ انا بروح لدكتوره تشوف حالتي .
مشاعل : روحي سوي فحص حمل - ووقفت مشاعل - امشي معاي الحين .
رتيل : لا يمه مابي اروح .
مشاعل : رتيل لاتكسرين فرحتي فيك يله قومي معاي نروح للمختبر , واذا مارحتي معاي الحين بتصل على عبدالله واقوله .
وقفت رتيل : لا خلاص بروح معاك الحين .
مشاعل بتحذير : بس مو تطلعين من البيت وانتي ما استأذنتي من عبدالله , اتصلي عليه الحين وقولي له .
رتيل ماتبي تتصل عليه من مكالمتهم قبل اسبوع ولا مره كلمته او هو اتصل عليها : يمه الله يخليك لاتجبريني على شي انا ما ابيه .
مشاعل بحنان : ياقلبي انا مو جابرتك على شي بس لازم تقولين لزوجك حرام تطلعين من البيت ماقلتي له .
رتيل : واذا كان بيننا مشكله مالها حل .
مشاعل : لو كان بينكم مشاكل الدنيا كلها مستحيل اخليك تطلعين من البيت وانتي ماقلتي له .
رتيل بضيقه : خلاص يمه مو لازم اروح للمستشفى .
مشاعل بعصبيه : يله اتصلي على زوجك وقولي له .
رتيل بإعتراض : يمه اذا قلت له بروح للمستشفى بيسألني ليش بروح .
مشاعل : خلاص انا اتصل عليه .
شهقت رتيل : لا يمه لا تقولين له .
مشاعل : ماراح اقوله .
واخذت مشاعل جوالها واتصلت على عبدالله : الو .
مشاعل : هلا وغلا , شخبارك ياولدي ؟
عبدالله : الحمدلله بخير , كيفك انتي ؟
مشاعل : الحمدلله عال العال , عبدالله انا عندي مراجعه بالمستشفى وابي اخذ معي رتيل .
عبدالله بغضب : وليش مو هي اللي تستأذن مني ؟
مشاعل انحرجت من عبدالله : ماخطرت على بالي انها هي اللي تكلمك .
عبدالله بخبث : طيب ماسمح لها تروح إلا اذا هي بنفسها كلمتني .
مشاعل : خلاص الحين تكلمك .
واعطت الجوال لرتيل اللي عقدت حواجبها : خلاص يمه مو لازم اروح .
مشاعل بعصبيه : كلمي زوجك بسرعه .
اخذت رتيل الجوال ووصلها صوت عبدالله وبسخريه : هلا بزوجتي المصون هلا ببنت الاصول اللي زعلانه بدون سبب .
رتيل تجاهلت كلامه : عبدالله ممكن اروح مع امي للمستشفى ؟
عبدالله : اوكي روحي مع عمتي بس ثاني مره يامدام اذا كان بتستأذنين تتصلين انتي .
رتيل : حاضر , مع السلامه .
عبدالله : مع السلامه .
قفلت منه واعطت الجوال امها .
ونادت الخدامه تجيب عبايتها .
مشاعل : رتيل حبيبتي وش فيك ؟ رجفتك هذي مو طبيعيه .
رتيل وهي تمسح جبينها بيدها اليمنى اللي ترجف : متوتره يمه مابي ولد منه .
مشاعل وهي تمسح على راس رتيل : بسم الله عليك , بسم الله عليك .
اخذت رتيل عبايتها من الخدامه ولبستها ولفت طرحتها ولبست نقابها وهي تحس انها هدأت تماما .
" وش هالتناقض اللي اعيشه ما ابي ولد من عبدالله وانا ابي عبدالله بنفسه "
طلعت مع امها .
وركبو بالسياره وشافت رتيل عبدالله قدام بيت اهله اللي جنب بيتهم .
ركب سيارته ورتيل تطالعه .
" الى متى وحياتي كذا
متى يجي اليوم اللي ارتاح فيه من الافكار هذي ؟
وهو ماخطر على باله يجي يراضيني ؟ بس كلمني مكالمه
بس ولو يجي يعتذر , هو يقول انه ما ارسل شي لسوسن .
معقوله سوسن تلعب علي بتشككني بعبدالله ؟ "
همست مشاعل لرتيل : من شفتيه وانتي سرحانه .
رتيل بضعف : يمه احس اني ظالمته .
مشاعل : ياقلبي عبدالله تربى مع ياسر وانا اعرفه مثل ما اعرف ياسر لا يمكن يكلم بنات , ومن صغره يعرف ان الدين تحته خط احمر مايتجاوزه وانتي عارفه انه مكالمة البنات محرمه .
رتيل ماتبي تلقى لعبدالله عذر او تعذره : بس يمه حتى لو سألتك عن غاده بتقولين نفس الكلام وهي تعدت عاداتها ومبادئها واشركت بالله عشان دنيا تافهه ماتستاهل .
مشاعل : صح ان غاده كانت تهتم للدين كثير وكانت ملتزمه بس امها غيرتها .
رتيل : يمه وانتي تصدقين كلام وحده مريضه مثل غاده ؟ هي كذابه ويمكن كل اللي هي تسويه قدامكم رياء .
مشاعل : ام غاده سحرت خالك علي وفتنت عليها صديقتها وانفك السحر وطلقها خالك واخذ غاده عنده ومن صغرها وهي متربيه عند ابوها تروح لأمها بس الخميس والجمعه .
رتيل : وامها اكيد علمتها السحر , انسحر خالي علي وانسحر عبدالله الله يستر الدور الجاي على مين .
مشاعل فز قلبها بخوف : فال الله ولا فالك الله يبعد عنا السحر .
رتيل بهدوء : امين .






~ ~ ~




باريس / شامب دي مارس...
اسبوع كامل ورهف ماطلعت من غرفتها ويوصلها الاكل وهي بغرفتها .
كرهت ياسر كرهته بقوه .
وقفت قدام المرايه وهي تشوف وجهها الشاحب .
" ليش يصير معاي كذا ؟
الله لايوفقك ياسر "
حطت على وجهها كريم وحطت كحل وجلست على السرير .
وانفتح باب غرفتها ودخل ياسر اللي لابس بنطلون اسود وقميص رسمي ابيض وجاكيت رسمي اسود اناقته لاحدود لها .
طالعته رهف : وش جابك هنا مثل ما انت مانعني ماطلع من غرفتي , حتى انا امنعك ماتدخل غرفتي .
ياسر بسخريه : ماحد يقدر يمنعني من حلالي - وبجديه - انا مو جاي عشانك , جاي اقولك رحلتنا بعد ساعتين تجهزي بسرعه .
فزت رهف وتوجهت له : انت مخلوق من ايش ؟ مو مثل البشر ولا صفه فيك صفات بشر , اشلون ماتقولي انه رحلتنا اليوم انا ماجهزت اغراضي يبي لي ع الاقل ساعتين اتجهز .
ياسر بسخريه : ليش بتاخذين باريس كله , كل اغراضك ملابس يجون الخدم ويرتبونهم لك بأقل من نص ساعه .
رهف : طيب اطلع برا بأتحمم واغير ملابسي .
طلع ياسر وسكر الباب .
وراحت رهف للحمام واخذت لها شور ولبست بنطلون وتيشيرت اسود وابيض .
وجففت شعرها ولفته كعكه .
ولبست عبايتها وطرحتها وخذت شنطتها الصغيره بيدها ونزلت تحت .
ابتسم ياسر وبإستهزاء : ماشاء الله 45 دقيقه وانتي جاهزه .
رهف وهي تجلس قدامه : وانت وش دخلك ؟
ياسر بسخريه : مو قبل شوي كنتي تقولين يبي لك ع الاقل ساعتين اشوف كلامك تغير .
رهف : قلت للخدم يجهزون اغراضي ؟
ياسر : ايه كل شي جاهز .
ووقف وطلع من عندها " حتى بدون مساحيق وجهها مشرق
وهي جميله وجمالها كل يوم يزداد اكثر من اليوم اللي بعده
ياربي الهمني الصبر "
ركب باللموزين الاسود الطويل الملئ من الداخل بالورود " الله يسامحك يا امي الحين هذي على بالها انه انا اللي مختار السياره هذي"
ركبت رهف وطالعت المكان " حتى الورد اللي انت حاطه انا اشوفه شوك "
جلست بالمقعد اللي قبال ياسر والتزمت الصمت .
وطلعو لمطار شارل ديغول .
ونزل ياسر وهي تمشي وراه جلسو بإنتظار طيارتهم .




~ ~ ~


الدمام...
حست رتيل ان الخبر نزل عليها مثل الصاعقه والخبر كانها سكاكين تنغرز في نحرها .
مو مستوعبه " ياربي انه مو صدق " وبصوت متهالك ورجفه : وش قلتي ؟
الدكتوره : النتيجه ايجايبه , انتي حامل لك 6 اسابيع .
حست رتيل بقرف .
وحست انها بحاجه ماسه للأستفراغ " انا احمل بأحشائي ولد لعبدالله ؟
لا ياربي انه يموت ولا اشوفه "
حضنتها مشاعل ورتيل بعالم ثاني .
مشاعل فرحانه بحفيدها الاول : الف مبروك ياقلبي الله يتمم لك على خير .
رتيل " وش تباركين عليه يا امي على ولد عبدالله الحقير ؟ "
مشاعل بإستغراب من رتيل اللي كأنه جثه بين يدين امها .
بس عيونها تتحرك منها وانفاسها متسارعه : رتيل يمه فيك شي ؟
رتيل انتبهت على نفسها وابعدت افكارها من راسها وهي توقف : لا يمه مافيني شي بس مو مستوعبه .
مشاعل : خلاص امشي للبيت انتي شكلك تعبانه , بكره نفتح لها ملف .
ختمت الدكتوره على الملف : لا خلاص انا خلصته .
واعطتهم ورقه : هذي مواعيد المتابعه .
اخذت مشاعل الورقه وحطتها بشنطتها وطلعت هي ورتيل اللي تبكي بصمت .
ركبو بالسياره ورتيل مازالت على حالتها مغطيه عيونها وتبكي .
مشاعل : رتيل حبيبتي فيك شي ؟
رتيل هزت راسها بإيه : احس بقرف .
شهقت مشاعل : حرام عليك هذا نعمه من ربي احمدي ربك على النعمه .
رتيل : الحمدلله على النعمه اللي انا فيها , بس انا قرفانه من نفسي مو من اللي ببطني .
تنهدت مشاعل : الله اعلم يابنتي وش اللي انتي مخبيه علي .
وصلو البيت وطلعت رتيل لغرفتها وقفلت الباب ورمت عبايتها ع السرير .
فكرت كيف تتخلص من اللي ببطنها .
" اعوذبالله من الشيطان الرجيم
اقتل نفس بريئه عشان عبدالله
استغفرالله العظيم واتوب اليه , استغفرالله العظيم واتوب اليه "






~ ~ ~


بيت ابراهيم العامر...
بعد ماوصلت شهد بيت اهلها .
وبعد ماغيرت ملابسها وارتاحت .
نزلت للصاله وشافت امها جالسه وتتقهوى مع عبدالله : من جد اشتقت لكم شهر واسبوعين ماشفتكم .
عبدالله : واحنا اكثر .
شهد بإستغراب : وين رتيل ؟ لي ساعتين من جيت ماشفتها .
عبدالله اخفى ضيقته خلف ابتسامته العذبه : الليله اخوها جاي من باريس اكيد بتروح لبيت اهلها .
هاجر وهي تطالع عبدالله : وقبل اسبوع اسألك وينها رتيل تقول تغير جو ؟ صاير شي بينك انت ورتيل ؟
عبدالله بألم : ايه صايره بينا مشكله .
شهقت شهد : من متى ؟
عبدالله : من اسبوع .
شهد بعصبيه : صراحه ياعبدالله مع احترامي لك انت ماتستاهل رتيل قايمه فيك وانت مسحور وتمد يدك عليها اكيد مو مقصره معك وانت تعاملها زين ليش تزعلها ؟
عبدالله بحزم : هي اللي تزعلني انا عمري مازعلتها بشي , اعتذرت لها بس مانفع الاعتذار .
هاجر : طيب وش صاير بينكم .
عبدالله : والله مشكله بسيطه بس هي اللي كبرتها وزودتها , خليها تجلس ببيت اهلها لما تطفش ماراح ادور رضاها .
شهد بابتسامه : ايه ماراح تدور رضاها بس اذا اشتقت لها يمكن تسكن ببيت عمتي .
عبدالله بمرح : بس ماراح اسوي سواة فيصل وكل يوم وانا ناط عندهم اقول بأقابلها .
شهد بغرور مصطنع : ما الومه فيصل ولا اشلون يعيش وهو ماشافني واشبع نظره بجمالي .




~ ~ ~


مطار الملك فهد الدولي...
بعد ماخلصو الاجراءات .
شافت رهف فارس واقف ينتظرهم .
راحت له تركض مشتاقه له حيل مشتاقه له هو بالذات .
ما اشتاقت لأبوها اكثر من اشتياقها لفارس ابوها لها شهر كامل ماشافته بس فارس له اسبوع من راح من عندهم .
بس يبقى اكثر واحد اشتاقت له فارس .
طالعها ياسر وهو ترمي نفسها بحضن فارس .
وصلهم ياسر وهو يسمع شهقات رهف تتعالى وهي تنتحب بحضن فارس .
همس لها فارس : الحمدلله على السلامه تو مانورت الدمام .
رفعت رهف نفسها من حضنه وباست كتفه : منوره بوجودك .
سلم ياسر على فارس : الحمدلله على السلامه .
ياسر : الله يسلمك .
فارس بابتسامه : ماتتخيل قد ايش عمتي مشتاقه لك كانت بتجي معاي بس ماقدرت .
ابتسم ياسر : والله اشتقت لها كثير اول مره ابعد عنها لمدة شهر .
مسكت رهف يد فارس وهمست له : تكفى فارس بروح معاك لبيت اهلي ما ابي ياسر طلبتك .
فارس شد على يدها : ياسر عن اذنك باخذ معي رهف تسلم على اهلي .
ياسر : لا زوجتي لازم تسلم على امي حتى رتيل فديتها جايه عند امي عشان استقبالنا .
رهف برجاء : تكفى ياسر بس اليوم تكفى .
ياسر بحزم : لا .
ركبو بسيارة فارس .
وتوجه فارس بسرعه لبيت عمته : ياسر طلبتك بعد ماتسلم رهف على عمتي بأخذها .
ياسر : خلاص بس تسلم على امي واختي وتطلع لك .
نزلو ياسر ورهف وهي سعيده انها بترجع مع فارس .
همس لها ياسر : بس تسلمين على اهلك وماتنامين الليله إلا عندي .
رهف بقهر : لا بجلس عند اهلي على الاقل يومين .
ياسر : وانا قلت الليله ترجعين .
رهف : اوكي .
دخلو بيت مشاعل .
وقفت رتيل وهي ترحب فيهم بحراره .
احتضنها ياسر وباس راسها : اشوف بيتنا منور .
رتيل بإبتسامه : منور بوجودك ياقلبي .
وسلمت على رهف : هلا وغلا بمرة اخوي .
رهف بود : هلا بك اكثر .
ياسر : وين امي والله مشتاق لها حيل .
رهف : الحين جايه .
خرجت مشاعل من المطبخ .
من شافت ياسر نزلت دموعها اللي هي جاهدتها .
تقدمت له وهو راح لها بسرعه وباس راسها ويدينها : الله يخليك لي ويطول بعمرك ماله داعي تبكين تراها دموعك غاليه .
حضنته امه وهي تمتم : دموع فرح جعلني ما ابكيك .
تأثرت رهف كثير ياسر الحنون مع اخته ثم مع امه مستحيل يصير القاسي العنيد اللي هي عايشه معاه .
تقدمت لعمتها وباست راسها : الحمدلله على سلامتكم يانور عيوني .
ابتسمت رهف بود وحب لعمتها : الله يسلمك يالغاليه ويرفع قدرك .
رتيل : سامحيني رهف ماقدرت اسوي لك حفله زوجك رفض يقول اليوم تعبانين وبترتاحون .
رهف بمرح : لا ياقلبي انا سوت لك حفله انتي لازم تردينها لي ولا مالي قدر عندك ؟
رتيل وبتسامتها تسع : قدرك محد يوصله .
رهف بضحكه : نصابه اصلآ من يوم انفك سحر عبدالله وانتي ناسيه الناس كلهم مادري اشلون بهالساعتين قدرتي تجلسين عند عمتي .
اختفت ابتسامة رتيل وانبترت سعادتها بمجرد ذكره
" اكرهك ياعبدالله الله ياخذك ويريحني منك "
ياسر لاحظ على رتيل تغير تعابير وجهها : خلاص رهف روحي مع اخوك ينتظرك اكثر من ربع ساعه .
رهف : عن اذنكم .
وطلعت رهف وجلس ياسر جنب رتيل : رتول وش فيك ؟
رتيل انتفضت : ولا شي , ليش انت وش شايف ؟
ياسر : تخبين على اخوك يارتيل ؟ صاير شي بينك انتي وعبدالله ؟
رتيل ماتبي تضايق ياسر بمشكلتها مع عبدالله : ياسر فديتك مو وقته الحين روح ارتاح .
ياسر بحنان : ماراح ارتاح وانتي متضايقه قولي لي وش اللي مضايقك ؟
رتيل : صدقني بتعرف بالوقت المناسب .
وطلعت لغرفتها .




~ ~ ~


بيت ابراهيم العامر...
دخلت رهف مع فارس بالبيت اطلقت آآه من اعماقها ونزلت دموعها وهي تتذكر حالها اخر ماطلعت منه .
فارس بخوف على اخته : رهف ياقلبي وش فيك ؟
رهف وهي تبكي : تكفى فارس ما ابي ياسر الله يخليك .
تنهد فارس : مايصير إلا تبين بس لاتبكين .
مسحت رهف دموعها ونزلت عبايتها واعطتها الخدامه .
ودخلت بالمجلس وهي ترسم على وجهها ابتسامه .
وقفت هاجر وتقدمت لرهف .
اشتاقت لها وانهكها الشوق .
ارتمت رهف بحضنها وهي تبكي .
كأنها مغترب عاد لوطنه عاد لأهله .
حياتها مع ياسر سيئه جدا جدا .
حياه اشبه ببحر عميق بدون منفذ للحياه وهي فيه غريقه .
هاجر وهي تمسح على شعر رهف : وش فيك ياقلبي ؟
رهف بعد مارفعت جسمها عن هاجر : بس اشتقت لكم .
شهد بمرح وهي تسلم على رهف : وانتي دايم دموعك جاهزه .
رهف بمرح مماثل : لاتنسين نفسك يام دميعه على اي شي تنزل دمعتك , وين عبود مشتاقه له .
دخل عبدالله وهو يقول : عبود بعينك .
طالعته رهف وسلمت عليه : دب اشتقت لك وانت ما كأن عندك اخت تتطمن عليها .
عبدالله بابتسامه : انا اخذ اخبارك من ياسر .
ابتسمت له رهف ورن جوالها .
شافت المتصل ياسر وحست ان ماعاد عندها اوكسجين .
اخذت نفس عميق وطالعت اخوانها وهاجر وشهد : عن اذنكم .
طلعت برا وردت بتوتر : نعم .
ماخفت ارتعاشة صوتها على ياسر : هلا رهف , نامي عند اهلك وبكره اذا طلعت من الدوام بأخذك .
رهف طغى عليها الفرح وكأنها بعز الهجير وانسكب عليها ماء بارد : مشكور ياسر .
ياسر بهدوء : العفو .
وسكر الخط .
دخلت رهف بالصاله وجلست جنب هاجر : وين غاده ؟ غريبه ماسلمت علي .
هاجر تلعثمت مو عارفه وش ترد عليها .
انقذها فارس : غاده بالمستشفى .
شهقت رهف ووقفت بخوف : وش فيها ؟
فارس : مصابه بمرض الوسواس القهري , هي اللي سحرت عبدالله وانا اخذت حق اخوي منها .
جلست رهف مكانها وهي مصدومه بقوه
" معقوله كل هذا يصير منك ياغاده حسبي الله وهو نعم الوكيل "
شهد بابتسامه : رهف وش فيك تصنمتي ؟
طالعتها رهف : ماتوقعت غاده تضرنا بشي .
شهد بابتسامه : فارس طلق غاده ومافيه إلا انا وانتي ندور له على عروس .
فارس بهدوء : لا فديتكم المسلم لا يلدغ من الجحر مرتين اخاف اتزوج وحده اسواء من غاده .
رهف وهي تطالع فارس : لا مو كل البنات مثلها .
فارس بألم : اذا بنت عمي اللي مني وفيني غدرت فيني وسحرت اخوي من اثق فيه .
هاجر : تكفى يافارس فرحني بعيالك .
فارس باس راس امه اللي جالسه جنبه : غاليه والطلب رخيص , شهيد جربنا ذوقها المخيس المره هذي على رهف .
رهف فكرت من ترشح لأخوها واخيرآ رست على وحده : وش رايك بأحلام عمة ياسر .
شهد بمزح : ياسلام عشانها من طرف ياسر رشحتيها اول وحده .
اعتلت وجه رهف حمره ندمت انها اختارت احلام وقالت بمزح : انتي مالك دخل .
طالعت هاجر بعبدالله اللي جالس جنب شهد وساكت وسرحان لبعيد .
هاجر بحنان : عبدالله يمه وش فيك ؟
طالعها عبدالله وابتسم : مافيني شي بس موضوع مثل هذا ما اتدخل فيه .
هاجر وهي توقف : تعال معي ابيك بموضوع خاص .
طلع عبدالله ورا امه وجلسو بمجلس الحريم : عبدالله وش بينك انت ورتيل ؟
عبدالله بهدوء : وصلتها رساله من احد الموظفات بالمستشفى اني على علاقه معاها وهي زعلت ولا رضت اننا نتفاهم .
هاجر بإستغراب : وهي كيف تصدق بالسوالف هذي ؟ رتيل مو غبيه عشان تمشي عليها اللعبه هذي .
عبدالله : صح رتيل مو غبيه بس السكرتيره اذكى مني ومن رتيل خذت جوالي وانا جالس مع رتيل وارسلت لنفسها من جوالي رسائل غزليه اقسم بالله سألت السكرتيره اشلون وصلت الرسايل وقالت هي اللي خذت جوالي وارسلت .
هاجر بحزن : حالك ياولدي مو عاجبني انت لازم ترجع زوجتك .
عبدالله بعد ما اخذ نفس عميق : والله اتمنى انها ترجع اليوم قبل باكر بس هي ماخلت فيها مجال للتفاهم ولا تبي تكلمني خليها على راحتها .
هاجر بغضب : لا هذا مو اسلوب تحلون فيه مشاكلكم .




~ ~ ~


بالسجن...
وصلو 3 اشخاص من الجنسيه التايلنديه اخوان زوجة ناصر بتايلند .
طلعوه من السجن بهدوء بعد ماعرفو ان فواز طلع لبيته .
ركبو بالسياره وانطلقو بسرعه .
وناصر راح يمشي بالشارع يدور له على تاكسي .
وبلمحة البصر انهارت كل تخطيطاتهم .
قدرو رجال الامن يلحقون ناصر .
ناصر صار يركض بسرعه لمكان مجهول .
اطلقو عليه ثلاث رصاصات .
وحده براسه ووحده بقلبه والثالثه ببطنه .
طاح ناصر على الارض غرقان بدمه .

يسعدلي مسائكم ..
الله يسعدكم ويتقبل صيامكم وقيامكم . . . .

اليكم البارت .

•° البارت الرابع والعشرون °•

مدخل البارت :

قال النبي صلى الله عليه وسلم: ((من سمع النداء فلم يأت فلم صلاة له إلا من عذر))اخرجه ابن ماجه
-
-
-
-
-
بيت مشاعل الصاله الجانيه .
كل الانوار مطفئه عدا الابجورات الطويله اللي بزوايا الجلسات .
رن التليفون وسبب ازعاج واحدث السراميك صدى .
طلعت مشاعل من دورة المياه وسمعت صوت التليفون .
نزلت مع الدرج بسرعه وتوجهت للتليفون الساعه 2 ونص اخر الليل من اللي متصل .
" الله يستر "
قالتها مشاعل وهي ترفع السماعه : نعم .
....: بيت ناصر العامر ؟
مشاعل ريقها نشف وخوفها وصل حده : ايه , وش فيه ؟
....: احنا شرطة منطقة الدمام نبلغكم بوفاة ناصر عبدالرحمن العامر بعد ماقبض عليه في محاولة هروب من السجن .
انقبض قلب مشاعل وطاحت السماعه من يدها وهي مو مستوعبه .
" مستحيل مستحيل
ناصر مات ؟ "
جثت على الارض وصرخت : ناااصر لاتخليني .
نزل ياسر يركض مع الدرج وشاف امه منهاره وتبكي بهستريه وترجف وتصرخ بأسم " ناصر "
جلس ياسر جنب امه وحضنها : يمه وش فيك ؟
مشاعل وهي ترتعش بشده : ابوك مات , ناصر راح وخلاني .
ياسر بعد ماباس راس امه : خلاص يمه قدر الله وماشاء فعل , وهو طلقك قبل 23 سنه .
مشاعل وكلماتها تخرج بصعوبه : لو طلقني انا تو اعرف بالطلاق وحبه بقلبي باقي مهما سوى , انت مو عارف وش يعني لي ناصر .
ياسر وهو يهدي امه : يمه هو حرمك من رتيل مايستاهل تبكين عليه .
مشاعل : صح انه حرمني من بنتي من صغرها بس ما اقدر اكرهه وربي ما اقدر اكرهه .




~ ~ ~


مستشفى الملك فهد...
دخلت الدكتوره المشرفه على غاده وهي تشوف غاده تلف سلك المغذي على رقبتها ومختنقه وتنفسها ضعيف .
وعيونها جاحظه وشفايفها زرقاء .
ويدها اللي فيها ابرة المغذي تنزف بقوه اثر كسر الابره عند محاولة غاده بقطع السلك عشان تنتحر .
صرخت الدكتوره : يابت , استهدي بالله .
زادت غاده على شد السلك بقوه وفقدت وعيها وارتخى راسها .
جن جنون الدكتوره .
طلعت براء وصرخت بالنيرس الفلبينه اللي جات تركض : بصي غاده ماتت .
دخلت النيرس والدكتوره مو قادره تصلب طولها جلست على الارض .
" ئلت لأم فارس انا حنتبه لغاده
بس البت انتحرت ئدامي
ماحاولت انقذها
ياخرابي , ياخرابي "
النيرس وصدرها يعلو ويهبط : كاده فيه موت .
وقفت رانسي وراحت لغاده وجست نبضها مافيه نبض .
وتنفسها متوقف .
مددتها على السرير بمساعدة النيرس وغطتها بالغطاء الابيض .
طاحت دمعه حاره من عينها وهي تتذكر كلام هاجر ( غاده هنا امانتك )
غطت وجه غاده وهي ندمانه وتحس انها السبب بوفاة غاده .




~ ~ ~


صباح يوم الخميس .
الساعه 8 الصباح .
رتيل جالسه على المرجيحه الخشبيه الكبيره .
وهي تطالع العصافير اللي تنتقل من شجره لأخرى .
رن جوالها وطالعت فيه وردت بـ : اهلين .
عبدالله بلهفه : ياهلا وغلا باللي تتغلى , صباحك عسل .
رتيل بدون نفس : وصباحك .
عبدالله : رتيل حبيبتي خلاص اسبوع وثلاث ايام وانتي زعلانه ببيت اهلك والله البيت من بعدك موحش .
رتيل وهي تبكي : عبدالله انا اليوم بالذات مو رايقه لك تكفى لاتحرجني وتتصل مره ثانيه .
عبدالله بخوف على رتيل : ياقلبي لاتبكين والله اتعذب اذا سمعتك تبكين .
رتيل : خلاص اذا ماتبيني ابكي طلقني , تكفى عبدالله طلقني .
عبدالله جن جنونه : لا مستحيل الطلاق من سابع المستحيلات خليك ببيت اهلك بس ماتصيرين لغيري .
رتيل بقهر : انت ليش كذا اناني مستمتع مع سوسن وانا حارمني من ابسط حقوقي اللي هي الحريه .
عبدالله بعصبيه : رتيل انا مابي اغلط عليك بس لاتبهتيني سوسن يعلم ربي ولا يوم جلست معاها ولا كلمتها عن شي خارج العمل .
رتيل بغضب هادر : وعلى بالك بصدقك بهالكلمتين ؟ طيب ليش تغازلها وانت ماتكلمها إلآ عن الشغل .
عبدالله : انتي كل شي تبينه على كيفك ؟ اقسم بالله العظيم وبجلاله الكريم اني مارسلت لها شي .
انصعقت رتيل : وتحلف بالله كذب ؟
عبدالله : شكله النقاش معاك مايجيب إلا المرض انا الغلطان اللي اتفاهم معاك .
وقفل المكالمه .
رتيل نزلت جوالها بحضنها .
طلع ياسر من البيت وسكر باب المدخل وراه تفاجئ برتيل اللي جالسه بالحوش مع ان الجو يميل للحراره : رتيل وش مجلسك هنا .
نزلت رتيل من المرجيحه وتوجهت لياسر : امي وينها ؟ صحيت مالقيتها ؟
ياسر توتر : ممم امي , امي راحت لشغل ضروري العصر وهي راجعه معاي .
وكمل طريقه واستوقفته رتيل وهي تمسك ذراعه : ياسر انا مو بزر عشان تلعب علي امي وينها ؟
ياسر : رتيل ياقلبي ادخلي داخل الشمس احرقتك .
رتيل بعصبيه : ياسر امي وينها ؟
ياسر شاف انه مافيه إلا انه يقول لها وين امها : امي بالمستشفى انهارت اخر الليل وديتها المستشفى .
شهقت رتيل والخوف يسري بجسدها وقالت بصعوبه : وش فيها ؟
ياسر : ابوي انقتل البارح .
رتيل ماهمها ابوها كثر همها بأمها : امي بأي مستشفى ؟
ياسر : بمستشفى زوجك اللي ما أدري إلى متى وانتي هاربه منه .
مشت رتيل من عند ياسر ودخلت بالبيت وراحت لغرفتها واخذت عبايتها ولبستها على عجله لبست طرحتها ونقابها واخذت شنطتها ونزلت للسايق بسرعه متناسيه نفسها والاهم عندها امها ولا سوى امها يهمها .




~ ~ ~


بيت ابراهيم العامر...
جلست هاجر بفتور وملامحها خاليه من معالم الحياه وجهها باهت ولونها مخطوف .
رهف اللي تو صحت من نومها : يمه وش فيك ؟
هاجر وهي تبكي : غاده انتحرت .
رهف ببرود : احسن لها تريح وترتاح .
صرخت هاجر : وش هالكلام ؟
رهف : يمه صح انها اختي بس واللي خلقها وخلق عبدالله انها ماوصلت ذره من غلاه وانتي عارفه اني اكرهها شويتين الله يرحمها .
هاجر : الحين وش دخل غاده بعبدالله ؟
رهف ببساطه : هي اللي دمرت حياته , يمه لاتصرين عاطفيه بزياده .
هاجر : الله يجبر مصابي , ابوها يوم بلغه ابراهيم قال انه مو مسئول عن المنتحره وهي ماتشرفه يدفنها .
رهف بعد مارشفت من عصيرها : ما الومه .
هاجر بعصبيه : حرام عليك تتشمتين فيها هي ميته .
رهف بتغير السالفه والجو الكئيب : يمه تكفين بنخطب أحلام لفارس والله ماراح يلقى احلى منها .
هاجر بحزن : انتي مابقلبك رحمه طليقته توها ميته تبين تخطبين له وهم مابعد دفنوها .
رهف : يمه هي مشركه بالله وش له الحزن ابوي وعمي وفارس كلهم متبرين منها وزاد الطين بله انتحارها والعياذ بالله .
هاجر وهي توقف : اعوذ بالله من الشيطان الرجيم يدخل الحزن على الانسان بدون سبب صح انها غاليه بس طاحت من عيني .
رهف بهدوء : والبارح الساعه 2 ونص انقتل ناصر العامر .
هاجر : سبحان الله مابين وفاتهم شي هم نقاط سوداء بصفحاتنا الله يرحمهم .
رهف : امين , تصدقين يمه كلمني ياسر وبلغني مو متأثر نهائيآ .
هاجر : لام الله من يلومه ماعاش معاه إلا يوم كان صغير شتت عايلتهم فرقهم اشلون يحزنون عليه صح انه ابوهم بس مايستاهل حاله من حال غاده , الله لايجعلني من اللي يوم وفاتهم فرح للناس .
فز قلب رهف وقبلت يد هاجر : بعد عمر طويل ان شاء الله .




~ ~ ~


مستشفى العامر...
دخلت رتيل بغرفة امها .
وهي تشم ريحة عطره اشتاقت له كثير .
اشتاقت لحضنه اشتاقت لصوته .
اشتاقت لكل تفاصليه اسبوع وثلاث ايام من ابتعدت عنه وهي ماتقدر تنام الليل .
وزود على همها من عبدالله الوحم اللي كل يوم يزداد .
مازالت مغطيه عيونها بغطاء نقابها .
باست راس امها وهمست لها : ماتشوفين شر يمه .
مشاعل وهي تمسك يد رتيل : الشر مايجيك ياروح امك - وطالعت عبدالله - عبدالله حبيبي هذي رتيل تقدر تتفاهم معاها بروحكم .
نحرتها امها ماتقدر تقول لا .
تمنت انها تموت ولا تروح مع عبدالله .
قرب منها عبدالله ومسك يدها وطلعها معاه برا وهو مانطق بحرف واحد .
طلعو لمكتب عبدالله جلس عبدالله وهي مازالت واقفه همس لها : تفضلي .
جلست رتيل وطالعت عبدالله ماتغير فيه شي : اسفه عبدالله النقاش بموضوعنا منتهي وماله حل .
عبدالله بهدوء وهو يمسك يدها : ليش ماله حل ؟ اتصلي الحين على سوسن خليها تجي عشان تعرفين انه مالي يد بالسالفه .
رتيل وهي تحس برعشه بجسدها ويدها بيده سحبت يدها بس هو اقوى منها وشد يدها ورفعها لشفايفه وطبع بباطن كفها قبله دافيه .
حست ان الارض تدور فيها مو قادره تتوازن واخيرآ سحبت يدها من يده : هذا اسلوب دكتور متعلم مثقف ؟
عبدالله بسخريه : ليش يادكتوره انا غلطت بشي ؟
رتيل وهي مازالت تفرك مكان قبلته وهي ماحست بنفسها : اشلون تبوس يدي وانا معارضه ؟
عبدالله بهدوء : هذا حقي وانتي زوجتي وكلك حلالي مو بس يدك ولو مو حاشم عمتي ومحترمها ولا كان خذيتك للبيت غصب عنك .
رتيل بإندفاع : بعيد عليك تجبرني على شي انا مابيه .
طالع عبدالله يدها وهي مازالت ضاغطه على مكان قبلته بأبهمها : يدك تكسرت من كثر ماتفركينها .
انتبهت رتيل لنفسها وحررت يمينها من يدها اليسرى : وانت وش دخلك .
ابتسم عبدالله بعذوبه وابتسامته ذوبت رتيل : رتول ياقلبي ممكن طلب صغير ؟
رتيل طالعت عبدالله وهي ساكته :.......
عبدالله اتسعت ابتسامته : يقولون السكوت علامة الرضا , نزلي نقابك وربي مشتاق لك حيل .
نزلت رتيل نقابها وسرح عبدالله بتفاصيل وجهها الجميله .
وجهها الابيض كله حيويه .
عيونها الحكايه الصعبه يبحر عبدالله بعيونها الى رحله طويله مليئه بالحب .
طالع عيونها ماخفاه الحزن اللي بعيونها قام وضمها لصدره : ليش حزينه ؟
رتيل انصدمت منه حاولت تبعده بس هو حضنها اكثر قبل راسها وجبينها .
همس لها بعذوبه وحب : رتول عمري ليش ماترجعين لي حياتي بدونك ولا شي .
رتيل كحت بحرج : عبدالله خنقتني .
عبدالله بعد ماباس راسها : ما اعتقد انك اختنقتي مني .
رتيل بصوت اقرب مايكون حزين وباكي : تكفى اعتقني لوجه الله , انت مو خايف احد يدخل واحنا كذا ؟
عبدالله رفض طلبها وهو يلمها له اكثر : عادي لو دخل احد انتي حلالي ومافيها شي .
رتيل عرفت انه مستحيل يخليها تفلت منه وهمست له : طلبتك اتركني قرفانه منك .
استجاب له وهو يحررها من يدينه ويبعد عنها ويعدل معطفه وبمزح : عفستيني .
انتبهت رتيل على الروج الزهري اللي على جيب البالطو اليمين وبعفويه وهي تبتسم : عبود شوف الروج .
ابتسم عبدالله وهو يطالع مكان روجها مسحه : رتيل انتي الى الحين زعلانه ؟
رتيل وهي تربط نقابها : ايه زعلانه حيل .
تنهد عبدالله : كل ماقلت فرجت جات مصيبه جديده , من صغري ماعرفت الراحه إلا كم شهر .
صحيح انه قدر يحرك مشاعرها ويبعثرها الى اقصى حد .
" ياقلبي عليه ماعرف الراحه "
همست له رتيل وهو تاخذ شنطتها : تزوج وحده ثانيه وان شاء الله تعرف الراحه .
عبدالله خطرت بباله فكره يمكن تروضها وتقلب حالها من الزعل للغيره : انا افكر اتزوج وحده ثانيه , على الاقل تجيب لأمي اول حفيد عشان اقهر فارس .
تعرف رتيل انه يمزح كانت بتقول له انها حامل بس انتبهت على الرمق الاخير وسكتت .
قبل لاتخرج استوقفها عبدالله : كنتي بتقولين شي ؟
رتيل : لا .
وطلعت من عنده وهو نزل البالطو اللي عليه روجها وارسل لها
( رتول تعالي نظفي روجك اللي على معطفي
وش بيقولون عني الناس لاشافوه ؟ )
قرأتها رتيل وهي بالممر بتروح لأمها .
حست بإحراج شديد " هذا من جده ؟ "
تشجعت وارسلت له
( والله انت اللي جبته لنفسك
تحمل كل مايجيك )
ابتسم عبدالله وارسل لها
( ولا خلي اخوك يشوفه عشان افضحك عنده )
سكرت رتيل جوالها " يسوي اللي يسويه "




~ ~ ~




ابها...
دخل سلطان بيت عمه .
جلس بمجلس الرجال بعد ماسلم على علي وفيصل .
قال بإحترام : ياعيال عمي انا طالبكم ماتردوني .
فيصل : ابشر بسعدك .
سلطان بابتسامه : ابي ارجع قمر .
فز علي بغضب : تهين اُختي وتقهرها وتقول ابغاها ؟ متى تصير رجال وتعرف تقدر الرياجيل .
فيصل وهو يشد علي حتى جلس : خلاص ياعلي , وانت ياسلطان ماتوقعت انك بترجع تطلب اُختي مره ثانيه .
سلطان بحزم : هيَ قدها بالعده اقدر ارجعها غصب عنها .
علي بتحدي : واذا انت رجال وفيك خير اتحداك تسويها .
سلطان بهدوء : والله قمر غاليه عندي ولا قد قبلت تحديك .
فيصل بصرامه : يله علي روح اسأل قمر إذا هي تبي سلطان او لا .
وقف علي وهو غاضب مقهور يحس بإهانه .
اخوه يهينه قدام ولد عمه يعتبر رايه ولا شي .
دخل لقسم الحريم وهو يغلي من الغضب وصرخ : قمر , قمر .
طلعت له قمر : هلا علي .
علي : انتي تبغي سُلطان ولد عمي ولا اقله يذلف من هنا .
حست بسعاده وفرح وهي مو مستوعبه انها في يوم من الايام بترجع له : انت تهرج من جدك ؟
علي اغتصب ابتسامه : اللي يشوف وجهش يقول مرجعين لها ابوها اللي قد له 15 سنه ميت .
قمر : ايه قوله اني موافقه برجع له لو بغى الليله .
علي بضحكه : والله استخفت اُختي ماعاد عندها عقل , ازكي بعقلش ياخبله وفكري زين وبعدين تردي عليه .
قمر بابتسامه : قدلي شهر ماشفته مشتاقه له .
علي ضرب راسها بخفه ومزح : انتي مافي وجهش سحا ؟ ( سحا ، حيا )
قمر : مبسوطه يأخي .
علي : الله يديم سعادتش .




~ ~ ~


عصر يوم الجمعه .
بيت مشاعل العامر...
بعد ماطلعت من المستشفى دخلت بغرفتها اللي بالدور الارضي .
فتحت رتيل التكييف البارد : يمه مافيه عزاء لأبوي صح ؟
مشاعل بحزن هزت راسها بـ لا : هذي تنسمى فضيحه , بس انتي روحي سلمي على فواز وتحمدي له بخروجه من السجن .
انتفضت رتيل : انا ارجع لفواز مره ثانيه ؟ صح هو اللي رباني بس بنفس الوقت هو اللي حرمني منكم .
مشاعل : الله يصلح حالك يابنتي , بس فواز له فضل عليك وبنات الاصول ماينسون اهل الفضل عليهم يذكرونهم بالخير .
رتيل بابتسامه : يمه هم يبقون اهلي بس ترا مايربطني بفواز اي شي خالي من الرضاعه .
واردفت وهي تجلس جنب امها : وياسر يقولي مو لازم اروح لهم وائل هو اخوي بالرضاعه وهو اللي اسلم عليه وله حق وعمتي العنود
من اسبوع كنت عندها يعني انا متواصله معاهم بس فواز لا ما ابيه ولا ابي ارجعه لحياتي مره ثانيه هو السبب الرئيسي
بتشتات عايلتنا يمه يعني طول السنوات اللي كنتي تعانين من فقدت بنتك ماكرهتي ناصر ولا خطر على بالك كرهه ؟
اخذت مشاعل نفس عميق وبألم : ناصر ولد عمي وحبيته من صغري وحتى وانا احبه يبقى اسواء شي واجهته بحياتي
ناصر نحرني قتلني انا ما ادري كيف كان عايش ومبسوط وهو محرق قلبي على بنتي , بس مايجوز على الميت إلا الرحمه .
رتيل : الله يرحمه .
وطلعت رتيل من عند امها .
" امي تحب ناصر اللي سود حياتها
اللي حرمها من ضناها طلقها
وهي ماكانت تدري وظلت 23 سنه تسأل عنه
وانا كرهت عبدالله عشانه بس ارسل لوحده رسائل غزليه
صدق اني غبيه وما افهم احبه وهو يحبني "
نفضت راسها من الافكار اللي صارت تراودها كثير .
" يخونني ويتغزل بوحده غيري
ولا ازعل عليه
على الاقل زعلي عليه يجيب نتيجه يعني لو فكرت ارجع له
اكيد بيحترمني ويحرم انه يرسل على احد غيري "
طلعت مع الدرج للطابق الثاني .
رهف بابتسامه : عمتي طلعت ؟
رتيل بابتسامه مماثله : ايه يمكن من ربع ساعه .
رهف وهي بطريقها بتنزل للدور الاول : رتول تعالي بنسولف عند عمتي وحشتوني .
رتيل : اوكي اخلص شغله بغرفتي واجيكم الحين .
اتصلت رهف على عبدالله .
بعد ماعرفت الخلاف اللي بين رتيل وعبدالله وهي تحاول تصلح بينهم .
بهمس : عبدالله عمتي طلعت من المستشفى وهي الحين ببيتها تعال بسرعه عشان تسلم عليها .
ابتسم عبدالله وبود : انا سلمت عليها قبل لاتطلع للبيت ماله داعي كل شوي وانا عندها .
رهف : عبود وش فيك تراها عمتك مافيها شي , تعال بسرعه لأنه فيه سربرايز لك .
عبدالله بإستغراب : لي انا ؟
رهف : ايه لك , وش فيك مستغرب ؟
عبدالله بيحرجها : عروس مالك يومين عندهم ومسويه كل هالضجه .
رهف تجازت مرحلة الاحراج وقالت بضحكه : ترا جاء شهر واكثر من زواجي خلاص راحت علي عروس .
عبدالله بابتسامه : اوكي يا احلى عروس الحين بجي اشوف السربرايز .
رهف : لا تتأخر لأنه يمكن يروح عليك .
عبدالله : لا ماراح اتأخر .
رهف : سي يو .
عبدالله بمرح : سي يو .
ودخلت رهف غرفة عمتها قبلت راسها ويدها : طهور ان شاء الله وماتشوفين شر .
مشاعل بابتسامه لرهف : الشر مايجيك ياقلبي .
جلست رهف جنب عمتها ومشاعل تحتضن اكتاف رهف : الله لا يحرمني منك يابنت اخوي والله انك غيرتي جوي من الكآبه للفرح .
رهف بحب لعمتها : والله لايحرمني منك ياعمتي من جد البيت موحش بدونك .
دخلت رتيل ورهف على وجهها ابتسامه .
" وش بتسوي رتيل هانم
اذا شافت مسيو عبدالله "
سكرت رتيل الباب وجلست على الكرسي اللي جنب سرير امها وبمزح : رهيف لاتتدلعين عند امي ترا مو لايق عليك الدلع .
صوت رجولي سبب رجفه لترتيل : الدلع مايليق إلا على رتول .
انتفضت رتيل برعب وحاولت تطلع وحلفت عليها امها انها تجلس معاهم : مجنونه انتي عبدالله زوجك مافيها شي لو جلستي .
خافت رتيل ان عبدالله يلاحظ بطنها اللي كبر تقريبآ 4 سنتمتر .
تغير خفيف لا يلاحظ بس هي خايفه انه يعرف انها حامل .
شبكة يدينها ببعض وحطتهم بحظنها وهي تحاول اخفاء بطنها .
رهف وهي تكتم ضحكتها : هاا عبود عجبك السربرايز ؟
ابتسم عبدالله : اكيد عاجبني .
وسلم على عمته : الف الحمدلله على السلامه ياعمتي .
مشاعل : الله يسلمك ويخليك لي .
رتيل وهي تطالع رهف وبهس : والله ما اخليك يارهيف .
رهف بضحكه : وش بتسوين مثلآ ؟
رتيل : اذا رجع ياسر عرفتي وش بسوي .




~ ~ ~


ابها / فندق الانتركونتنتال...
دخلت برجلها اليمنى مثل ما امرها .
سكر الباب ونزل غترته .
وهي خلعت عبايتها .
طالعها سلطان وكأنها احلى صوره خلقها ربي .
لابسه فستان ناعم لونه ابيض تحت ركبتها ولابسه كعب عالي .
وشعرها الكيرلي توصل اطرافه الى منتصف فخذها .
وشفايفها المرتعشه زايد جمالها الروج الوردي .
ويدينها البيضاء مزينه بطلاء الاظافر الوردي .
تقدم لها سلطان وضمها على صدره بشوق ولهفه وحب : جعل يدي للكسر اذا مديتها عليش مره ثانيه .
كانت بتقول " اسم الله عليك " بس حروف الكلمه ماتت بين شفايفها وهي تشوف سلطان يقبل وجهها .
حست بإحراج شديد همست له : سلطان .
سلطان بحب : لبيه ياروح سلطان .
قمر بحيا : خف علي .




~ ~ ~


بعد اسبوعين...
على شاطئ البحر...
فارس : ياسر اذا كان بينك وبين رهف مشاكل قولنا احنا نعرف طبع اختنا ونعرف نحلها .
ياسر بهدوء : فارس تكفى خلك بعيد عن مشاكلنا .
فارس بعصبيه : لا مشاكلكم مو مشاكل بشر كل يوم وهي زايده عن اليوم اللي قبله صح ان رهف ماقالت لي بس انا عارف اختي زين .
ياسر تنرفز من كلام فارس : وش تظن فيني ياولد خالي انا مو رجال ومو قادر اعيش مع اختك ؟
فز فارس وقبل خشم ياسر : محشوم يابو ناصر بس انا ما ابي شي يقهر اختي .
ياسر ابتسم على حركة فارس : طيب خلك بعيد عني انا ومرتي , وقولي وش كنت تبي جايبنا هنا العصر والجو بعده حار ؟
فارس بابتسامه : عشان انشغل عنك انت ومرتك وابعد عن مشاكلكم والقى شي يبعدني عنكم مثل ماطلبت بس مستحي منك .
ياسر بضحكه : لاتقول نبي ننزل للبحر مثل السنه اللي فاتت ترى بعد ذيك المره حرمت ادخل البحر .
فارس بجديه : لا والله السالفه من جد .
ياسر : قول طيب .
فارس بتوتر : ممم انا طالب يد عمتك احلام .
•° البارت الخامس والعشرون °•

مدخل البارت :

قال تعالى " إِنَّ فِي خَلْقِ السَّمَاوَاتِ وَالأَرْضِ وَاخْتِلاَفِ اللَّيْلِ وَالنَّهَارِ لآيَاتٍ لِّأُوْلِي الألْبَابِ * الَّذِينَ يَذْكُرُونَ اللّهَ قِيَاماً وَقُعُوداً وَعَلَىَ جُنُوبِهِمْ وَيَتَفَكَّرُونَ فِي خَلْقِ السَّمَاوَاتِ وَالأَرْضِ رَبَّنَا مَا خَلَقْتَ هَذا بَاطِلاً سُبْحَانَكَ فَقِنَا عَذَابَ النَّارِ " (90-91 أل عمران)

ياسر ابتسم على حركة فارس : طيب خلك بعيد عني انا ومرتي , وقولي وش كنت تبي جايبنا هنا العصر والجو بعده حار ؟
فارس بابتسامه : عشان انشغل عنك انت ومرتك وابعد عن مشاكلكم والقى شي يبعدني عنكم مثل ماطلبت بس مستحي منك .
ياسر بضحكه : لاتقول نبي ننزل للبحر مثل السنه اللي فاتت ترى بعد ذيك المره حرمت ادخل البحار .
فارس بجديه : لا والله السالفه من جد .
ياسر : قول طيب .
فارس بتوتر : ممم انا طالب يد عمتك احلام .
طالعه ياسر وبغضب : ظني الامور هذي ماينلعب فيها يافارس .
فارس بمرح : ليش انا مو كفو يا دكتور ياسر عشان تقول اني العب .
ياسر : لا ماقصدي بس عمتي مطلقه وانت عارف انها مطلقه من سنتين .
فارس : طيب وين المشكله حتى انا مطلق مافيها شي لو تزوجت مطلقه , واللي اقنعني بعمتك زوجتك .
ياسر : خلاص اكلم عمتي .
فارس برجاء : تكفى كلمها الحين .
ياسر هتف بغضب : مجنون انت الحين العصر مو وقت مكالمات .
فارس بضحكه : معلومه جديده ان العصر مو وقت مكالمات .
ياسر وهو يوقف : يله الحين اكلمها لو انها ماتنفع مكالمة الجوال بس لجلك يافارس بكلمها .
فارس بعد ماباس راس ياسر : جعلني فدا خشمك ياولد عمتي .
اتصل ياسر على عمته اللي ردت بـ : هلا والله بعريسنا الغالي .
ياسر بابتسامه : وهلا بعروستنا الجديده .
كحت احلام بحرج : اي عروس ياغبي ؟
ياسر : انتي جاء لك خاطب اليوم .
احلام بعتب : وانت شايف الوقت مناسب , اخوي مانشف تراب قبره وانت جايب لي خاطب .
ياسر : وش معنى اليوم عصبتي ماكأنه انتي اللي بيوم وفاة اخوك مسويه حفله لرهف , الحين له اسبوعين ميت .
احلام : بصراحه ياياسر ابوك بعيد عنا لا انا ولا انت تأثرنا بوفاته الله يرحمه .
ياسر بابتسامه : طيب لا تطلعينا من موضوعنا جايك خاطب جديد وابصم لك بالعشره ماراح تلقين احسن منه .
احلام بخجل : ياسر انت عارف وجهة نظري بالزواج جربت المره الاولى وعرفت اني فاشله .
ياسر بإعتراض : لا احلام انتي مو فاشله لاتحطمين حياتك عشان طليقك اللي مافيه مكان إلا يذكرونه بالشينه .
احلام : واكيد كالعاده اللي انت جايب لي اما واحد اصغر مني ولا واحد متزوج .
ياسر : لا المره هذي لا هو اصغر منك ولا هو متزوج .
احلام بإستفسار : مين ؟
ياسر بابتسامه : فارس ولد خالي .
احلام برعب : فارس ؟
ياسر : ايه وش فيك ؟
احلام بإنفعال : زوجته ميته من اسبوعين وهو جاي يخطب ؟ اسمح لي ياسر اخاف اموت واحنا ماجاء لنا مع بعض اسبوع يروح يتزوج .
ضحك ياسر : تفكيرك خطير , انتي عارفه انه طلقها قبل لاتموت , ومافيها شي لو خطب وهي ميته .
احلام : انا ما ابي اتزوج والحمدلله مرتاحه عند امي .
ياسر برجاء : احلام طالبك تفكرين بس المره هذي يمكن هذا عاشر عريس رفضتيهم تكفين عشان خاطري فكري .
احلام : ياسر انا تعقدت من الزواج كله ولا ابي اتزوج انا عارفه اني فاشله .
ياسر : اسألي رتيل عنه يصير حماها واكيد تعرفه زين .
ضحكت احلام : واذا وافقت عليه اصير سلفة رتيل .
ياسر بود : وانتي ماشاء الله عليك اخذه كل المواضيع مزح وضحك ؟
احلام : وش يمنع من الضحك والمزح دام السالفه كلها بخصوص الدنيا .
ياسر : بس الزواج مسؤليه مو مزح وضحك .
احلام بسخريه : يمكن عشان روحي المرحه اللي احسد عليها فشلت في تجربتي الاولى .
ياسر عصب عليها : احلام لو سمحتي فكري بعيد عن السماجه .
احلام : صدقني إذا ماصرت سامجه احس اني مريضه .
ضحك ياسر : طيب اذا طلعتي بقرار موافقه او رفض اتصلي علي اوكي ؟
احلام : ان شاء الله , مع السلامه .
قفل منها وطالع فارس : بتقكر .
فارس وهو يوقف : تكفى ياولد عمتي طالبك تحاول تقنعها .
ياسر : اقنعها بس ماراح اضغط عليها ولا راح اجبرها عليك تراها غاليه .
حس فارس بضيق اجتاحه : شفت ياسر جربت اللي احنا جربناه انا وعبدالله , رهف مجبوره عليك واحنا مكتفين ايدينا مالنا كلمه ولا راي .
ياسر شعر بحرج شديد من فارس : بس رهف بنت خالي وتأكد اني ماراح اقهرها او اضيمها .




~ ~ ~




بيت مشاعل العامر...
كانو جالسين رهف ورتيل وعبدالله عند مشاعل اللي استعادت صحتها بالكامل .
طالع عبدالله رتيل : رتيل ممكن تجين معاي شوي .
وقفت رتيل وهي تمشي وراه .
وقف بالصاله وهي جلست على الكنبه : رتيل ياقلبي الى متى واحنا كذا لا انا مرتاح ولا انتي مرتاحه لك شهر وانتي ببيت اهلك .
رتيل ببرود مغلف بنار تنهش صدرها : ومين اللي قالك اني مو مرتاحه بالعكس انا مرتاحه ببيت اهلي وامي واخوي مو مقصرين معاي بشي .
عبدالله : يعني كذا بتحرميني من شوفتك بكل مكان , قدمتي استقالتك من المستشفى عشان ماتواجهيني ؟
رتيل بحده : لا قدمت استقالتي لأسباب خاصه فيني ولا انت اخر اهتماماتي .
عبدالله جلس قدامها وحط رجل على رجل وهو يتفحص تفاصيل وجهها : انا اخر اهتماماتك يارتول ؟
رتيل حست ان قلبها يرتعش يكاد يخرج من بين حناياها قالت برعشه خفيفه : م م ماقصد .
ابتسم عبدالله وهو يمسك يدها : تصدقين تو اعرف انك جبانه وخوافه .
رتيل وهي تسحب يدها من يده : لو سمحت تكلم بدون ماتمسك يديني - وبقرف - قرفانه منك .
عبدالله بإستغراب : لهالدرجه كارهتني يارتول ؟
رتيل : واكثر مما تتصور .
ابتسمت رهف اللي جلست جنب رتيل : لا تقولون متطفله بس بصير حاجز بينكم , تعرف ياعبود زوجتك متقرفه منك عشان الوحم .
صرخت رتيل برهف : اي وحم انتي ووجهك ؟
رهف بابتسامه : اهدي اهدي جعلني فداك , انتي متقرفه من عبدالله يمكن حامل وتتوحمين .
عبدالله والامل عنده قد السماء : يله رتيل تعالي معاي للمستشفى .
رتيل هزت راسها بلا : انا مو حامل .
عبدالله : وش دراك يمكن حامل .
رتيل وهي تبكي وبإصرار : انا عارفه اني مو حامل .
رهف حست ان موقفها سخيف : رتيل ياغبيه وش فيك تبكين خلاص اسفه اذا الموضوع يضايقك .
وقف عبدالله : رهف روحي لغرفتك ولا عند عمتي .
قامت رهف وهي تقول بمزح : طرده محترمه يابراذر .
دخلت بغرفة عمتها .
وعبدالله جلس جنب رتيل واحتضنها بحنان : رتيل جعلني فداك وش فيك ؟
بعدته رتيل عنها وهي تقوم بسرعه وتتوجه للمغاسل وتستفرغ كل اللي بمعدتها .
تذكر عبدالله حالته يوم كان مسحور دب الرعب لقلبه .
طلعت رتيل بعد فتره وهي تعبانه توجه لها عبدالله : رتيل ياقلبي امشي معاي للمستشفى نشوف وش فيك .
هزت راسها بلا : بروح انام واصير احسن .
طلع عبدالله من البيت وهو قلقان على رتيل ورتيل راحت لغرفتها .
دخلت وقفلت الباب .
خذت لها شور ولبست بيجامه .
جلست على سريرها وكلت من الحبوب اللي اعطتها الدكتوره لتخفيف الوحم .
تمددت ونامت من التعب والارهاق .




~ ~ ~


بيت ابراهيم العامر...
هاجر : دفنتو غاده قبل اسبوعين واليوم بتخطبون لولدكم ؟
ابراهيم بابتسامه : يستاهل فارس كل خير ولا غاده خلاص طلعت من حياتنا ومانجيب طاريها إلا نترحم عليها وبس .
هاجر : وعلي عنده خبر ان ولد اخوه بيخطب ؟
ابراهيم : اكيد عنده خبر , انتي حلفتي ماتروحين تخطبين دام غاده مالها إلا اسبوعين من وفاتها انا بنتظر الين تشفى مشاعل وتروح معانا .
هاجر : الرجال يكفون مو لازم الحريم واغلب الخطوبات عندنا الرجال بس .
فارس : لا يمه لازم تروحين انتي ولا عمتي مشاعل عشان العروس تعرف قدرها .
هاجر وهي توقف : العروس عارفه قدرها وهي منا وفينا وعارفه ضروفنا .
نزل عبدالله مع الدرج وقبل راس امه وابوه وجلس جنب فارس وقاله ابوه : عبدالله الى متى ومرتك عند اهلها ؟
عبدالله بابتسامة الم : ان شاء الله اسبوع وهي راجعه .
ابراهيم بتحذير : لا تصير رخمه اذا كان تبيها جيبها غصب عنها واذا كان ماتبيها الشرع حلل لك ثلاث غيرها .
شهقت هاجر : تقول كذا يابراهيم ؟ ترضى على بنت اختك ان زوجها يتزوج عليها .
ابراهيم وهو ينزل فنجاله على الطاوله : بنت اختي ماحشمت ولدي واحترمته كل يوم وهو رايح لبيتهم إلى متى وهي ببيت اهلها .
عبدالله بهدوء : يبه رتيل تعبانه شوي .
ابراهيم وبخوف : وش فيها ؟
عبدالله : مافيها إلا كل خير بس انفلونزا .
اخذ عبدالله شنطته الطبيه ووقف .
هاجر بحنان : عبدالله افطر انت ماكليت شي .
عبدالله : افطر بالعياده .
وطلع لسيارته .




~ ~ ~


بيت مشاعل العامر...
طلعت رتيل من الحمام بعد ماخذت لها شور لابسه بيجامه .
طالعت بالساعه 6 ونص .
نزلت مع الدرج بهدوء .
شافت ياسر وامها ورهف جالسين يتقهوون .
قالت بمرح وهي تجلس جنب رهف : فيه احد يتقهوى الساعه 6 ونص الصباح ؟
رهف بمرح : حلات القهوه الصباح .
رتيل : ايه الصباح بس مو بهالوقت ع الاقل الساعه 10 او 9 مو الحين .
رهف بموده : تعالي تقهوي .
رتيل : لا شكرآ الايام هذي صايره ما اطيق ريحة القهوه .
تذكرت رهف حالة رتيل امس يوم كان عبدالله عندها وهمست لها : انتي حامل ؟
رتيل " الى متى وانا خايفه احد يعرف وكأني حامل من الشارع " : ممم ايه بس الخبر لايوصل لعبدالله .
وقفت رهف وبفرح وهي تطالع رتيل : من جدك رتول انتي حامل ؟
ضحكت رتيل وهي تسحب يد رهف عشان تجلس : ايه حامل .
رهف : الف الف مبروك .
رتيل بابتسامه عذبه : الله يبارك فيك .
مشاعل بفرح : عقبالك انتي وياسر .
كحت رهف بحرج ونزلت راسها للارض .
ياسر ابتسم لأمه : امين ان شاء الله تفرحين بشوفة عيالي - شدد على كلمة عيالي .
مشاعل : جعلني اشوفهم عرسان ان شاء الله .
رهف مافاتتها حركة ياسر بكلمة عيالي مو عيالنا " هذا مايعرف يجامل حتى قدام اهله "
وقف ياسر وهو يطالع رهف اللي منزله راسها للارض وتدعك اظافرها بابهامها صرف النظر عنها وباس راس امه ويدها : عن اذنكم مابي اتأخر على عبدالله .
مشاعل : اذنك معاك , الله يحفظك ويوفقك بكل خطوه تخطيها .




~ ~ ~


بيت ابراهيم العامر...
علي وهو ينزل فنجاله على الطاوله اللي قدامه : وشلون بتناسب الناس اللي بينا وبينهم ثار ويصيرون انسبانا قتال اخونا ؟
ابراهيم بحزم : زواج فارس وبنت عبدالرحمن ان شاء الله بيصير لو مهما كانو , وش ذنب البنت بفعل اخوها ؟
علي بغضب : ودامك مو اخذ رايي ليش تشاورني ولا انا رايي ماله اهميه عندك يابو فارس .
ابراهيم بهدوء : محشوم يابو غاده محشوم بس انا اقصد ان البنت مالها دخل وفارس يبيها .
علي : لا لها دخل اخوها قاتل اخونا اشلون نزوجها ولدنا ؟
ابراهيم : لا يابو غاده لا تخلي الماضي يقسي قلبك , انت اشلون زوجت بنتك لولد ناصر قاتل اخوك ؟
علي : ياسر بس نسبه يرجع لهم ولا هو ولد اختي ومنا وفينا وتربى بيننا .
ابراهيم : بس مهما صار هو ولدهم ويرجع نسبه لهم يعني انت مزوج بنتك ولد قتال اخوك , ليش يعني جات على فارس مايتزوج منهم ؟
علي بإنفعال : انت لاتظن اني بسوي سوات النسوان وازعل على فارس لأنه تزوج وطليقته توها ميته بس فارس غالي ولازم ياخذ وحده غاليه تسوى بنت عبدالرحمن واللي خلفوها .
ابراهيم بتحذير : لا تغلط على بنت عمك يابو غاده , مهما سوا فينا اخوها يبقون عيال عمنا وعمر الظفر ماطلع من اللحم .
علي : يعني انت بتخطبها لفارس عشانها بنت عمك ؟
ابراهيم : رهف اختارتها لأخوها ورهف وشهد يقولون ان اخلاقها عاليه وام فارس بنفسها تشهد لأحلام بالطيب والاخلاق .
علي : ودام اخلاقها عاليه ليش مطلقه ؟
ابراهيم بعقلانيه : قسمه ونصيب .
علي : كلامك صح بس انا خايف ان فارس يفشل معاها خصوصا انها مطلقه ويتعقد من الحريم .
ابراهيم : لا ان شاء الله مهب صاير إلا اللي يرضينا .
علي بتسأل : انت مو خايف من كلام الناس بعد ماتخطب اخت قاتل اخوك .
ابراهيم بابتسامه : وش فيك يابو غاده تراها بنت عمنا .
علي برجاء : طلبتك يابو فارس لاعاد تقولي ابو غاده قول ابو رهف ولا علي .
ابراهيم بحزم : تبقى بنتك اللي اشوفه ياخوي مو محزن عليها ولا كأنها بنتك , والله لو انها خدامتنا وتكرم غاده ميته وهي عايشه عندنا 25 سنه اكيد بحزن عليها ما اخفيك ان غاده سودت وجهي بس الحزن مفر لابد منه .
علي " ماتدري ياخوي كيف
هي حالتي بالبيت كل زاويه تذكرني فيها
الله يرحمها ماتت وانا غاضب عليها
يارب ارحمها برحمتك انك ارحم الراحمين "
ابراهيم طالع بعلي : وين سرحت ؟
علي : هاا لا معاك .
ابراهيم : ياخوي والله اللي صار لغاده مهب قليل واحنا مانبي نخطب لفارس اليوم ولا بكره خله على الاقل الين ينشف تراب قبرها مو زينه بحقنا نخطب لفارس وغاده لها اسبوعين ميته .
علي : عين العقل ولو ودي ان فارس يتزوج اليوم قبل باكر ويرتاح - وبهدوء - ويتزوج غير بنت عبدالرحمن .
ابراهيم بابتسامه : عبدالله يقول مرته تعبانه وانا الحين بروح اشوفها تروح معاي ؟
طالع علي بساعته : الساعه 9 إلا ربع مو بدري ؟
ابراهيم : لا اكيد مشاعل صاحيه بهالوقت .




~ ~ ~


مستشفى العامر...
بمكتب عبدالله جالس على الكرسي الفخم وقدامه اوراق استقالة رتيل وملفها .
" ليش يارتيل تسوين فيني كذا ؟
صبرتي علي وانا مريض مو قادره تعيشين معاي الحين .
لايكون بعد هي مسحوره ؟
اللي شفته امس منها يدل على انها مو طبيعيه
الله يستر "
دخل ياسر : صباح الخير .
عبدالله رفع راسه وبابتسامه : صباح النور .
ياسر بعد ماجلس : خلاص رتيل قدمت استقالتها ؟
عبدالله بهدوء خلف العواصف اللي بداخله : ايه .
ياسر بابتسامه : وانت عارف السبب ؟
عبدالله : لا , هي قالت لي انها ماتبي المستشفى وبس هذا السبب .
ياسر : لا هي حامل وماتبي تتعب وشكلها ماقالت لك .
وقف عبدالله بسرعه وهو مو مستوعب كلمة ياسر : رتيل حامل ؟ من جدك ياسر ؟
ياسر : ايه حامل .
عبدالله وهو ياخذ جواله ويدخله بجيبه : طيب خليك بمكاني الين ارجع .
ياسر بإستغراب : وين رايح ؟
عبدالله وهو بطريقه بيطلع : ماراح اتأخر .
وطلع بسرعه وركب سيارته وطلع لبيت عمته .
نزل من السياره وانتبه انه المعطف الابيض لازال لابسه خلعه بسرعه ودخل لبيت عمته رن الجرس وفتحت له الخدامه .
دخل وشاف رتيل ورهف ومشاعل جالسين بالصاله ويسولفون .
اول ماشافته رتيل المبتسمه اختفت ابتسامتها .
ظل عبدالله يطالعها مو منتبه لوجود رهف وعمته مشاعل .
وقفت رهف وتوجهت لعبدالله : صباح الخير عبود .
ابتسم عبدالله وهو يسلم عليها : صباح الورد .
واتجه لمشاعل وقبل راسها وهي تقول : حيالله من جانا ياهلا بولدي الغالي .
جلس عبدالله جنب رتيل وهو يقول : هلا بك زود ياعمتي , شخبارك ؟
مشاعل : الحمدلله بخير وصحتي رجعت مثل اول واحسن .
عبدالله بعتب : كذا يارتيل انا اخر من يعلم بحملك ؟
انتفضت رتيل وطالعت رهف : قلتي له وانا محرصه عليك ماتقولي له ؟
رهف : مو انا اللي قايله له , وهو لازم يعرف لأنه صاحب الشان واللي انتي حامل فيه تراه ولده .
رتيل بعصبيه : لا ولدي انا وبس .
مشاعل : رتيل احترمي وجودي على الاقل .
رتيل : على عيني وراسي يمه .
عبدالله بهمس لرتيل : حبيبتي عيب عليك اللي تسوينه فيني انا زوجك احترميني شوي .
رتيل بهمس بين اسنانه : لاتقول حبيبتي .
مشاعل : عبدالله يمه خذ زوجتك وتفاهمو بغرفتي على راحتكم .
مسك عبدالله يد رتيل ووقف وقفها معاه وهي تحاول تسحب يدها همس لها عبدالله بغضب : والله اذا مامشيتي معاي لأشيلك .
عصبت رتيل ومشت معاه دخلو بالغرفه وسكر الباب وترك يد رتيل .
جلست رتيل على السرير وعبدالله جلس على ركبه قدامها : رتول ياقلبي الى متى وهذا حالنا ؟
رتيل : اذا طلقتني بتنتهي المأساه اللي انت تتكلم عنها .
عبدالله بعصبيه وهو يوقف : والله ما اطلقك لو تنطبق السماء على الارض .
رتيل وهي تبكي : يعني بتقنعني انك تحبني ؟
عبدالله : ايه احبك وانتي عارفه قد ايش احبك , ولو ماحبك كان ماجيت اترجاك ترجعين لي .
رتيل بغصه : ودامك تحبني ليش تخونني حرام عليك ياعبدالله .
عبدالله وهو يجلس جنبها ويحتضن اكتافها بيده اليسرى : حرام عليك انتي والله تعبت وانا اترجاك ترجعين لي .
بعدت عنه رتيل وبقرف وهي توقف : لا تقرب مني .
ابتسم عبدالله : يقولون اللي تتوحم على زوجها تحبه .
رتيل " وعندك شك اني ماحبك " : تكفى عبدالله اعتقني لوجه الله خلاص لاعاد تجي انا مابيك انت ماتفهم .
وقف عبدالله : بس اخاف تندمين يارتيل .
رتيل : لا ماراح اندم .
عبدالله قبل جبينها وبثقه : صدقيني بتندمين كثير .
وطلع من عندها وهي جلست على سرير امها انهارت تماما .
" ليش ياعبدالله تسوي فيني كذا ؟
كل يوم يعني لازم تجي تقلب حالتي
خلاص والله مابيه مابيه
ولا راح ارجع له "






~ ~ ~


بيت ام ناصر...
جلست احلام جنب امها : احلام حبيبتي انتي ماعدتي صغيره عمرك 25 الى متى وانتي جالسه عندي ؟
احلام بمزح : ليش يمه انا مضايقتك ؟
عاليه بعصبيه : انتي متى تعقلين اكلمك بموضوع جد وتقلبينه ضحك , تو اتصلت علي ام فارس بتخطبك لولدها فارس .
احلام بهدوء : يمه انا صليت استخاره اكثر من عشر مرات ومرتاحه مره لفارس .
عاليه بإستغراب : وانتي وش عرفك انه بيخطبك ؟
احلام : ياسر قالي قبل امس .
عاليه : هاا شقول لأم فارس موافقه ولا لا ؟
احلام بتردد : مم يمه وش رايك ؟
عاليه : والله ولد العامر ونعم فيه وهو ولد عمك .
احلام بحيا : خلاص قولي لها اني موافقه .
عاليه وهي تحتضن احلام : ياجعلني ما اموت إلا انا شايفه عيالك .
احلام : يمه الله يخليك لاتجيبين طاري الموت .
عاليه بحزن : مافيه مفر من الموت اخذ ناصر بعد ماطلع لحياتنا مره ثانيه - وتحشرج صوتها - ليته مات بغربته ولا دريت انه مات مقتول من رجال الشرطه , إنا إليه راجعون اللهم اجرني في مصيبتي واخلف لي خيراً منها .
احلام : بس يمه ناصر اختفاء من 23 سنه ولا مره شفته ما اتذكر شكله ولا اعرفه واكيد انتي بـ 23 سنه هذي نسيتيه .
عاليه وهي تمسح دموعها : انتي سمعتي بأحد ينسى نفسه ؟ ناصر ولدي الوحيد ولدي اللي اخذته مني الدنيا وفرقتني انا وياه والى الحين وانا اتجرع مرارة فراقه وموته , الله يرحمك ياناصر .
احلام : امين .




~ ~ ~


بيت ابراهيم العامر...
بالصاله هاجر , فارس , شهد
هاجر : الف مبروك يافارس احلام موافقه عليك وبعد يومين بيخطبونها لك رسمي .
فارس بتوتر : يمه انتي متأكده انها مو مثل غاده .
تنهدت هاجر : غاده الله يرحمها ماشفت منها شي وطيبه معاي واخلاقها عاليه بس بعد زواج عبدالله تغيرت على رهف وشهد .
فارس : غاده امها ساحره واحلام اخوها مجرم يعني حظي كذا مو راضي يتعدل ؟
هاجر بفزع : حرام عليك تقول كذا هذي قسمه ونصيب واذا انت ماتبي احلام نعتذر لهم ونقول ماكتب الله اننا نخطب احلام لولدنا وسمع الله لمن حمده .
فارس بعد تفكير : لا انا ابيها وابوي يقول ماراح القى احسن منها ورهف وشهد قطعوها بالمدح ان شاء الله انها احسن من غاده .
شهد : ايه انا متأكده انها احسن من غاده .
فارس : ان شاء الله انها احسن , انا الى الحين مو مستوعب اللي سوته فينا غاده الله يرحمها .
ترحمو عليها هاجر وشهد .
دخل عبدالله وبعد ما القى عليهم السلام جلس جنب امه وقال بابتسامه : يمه ابشرك رتيل حامل .
هاجر انتظرت هذا الخبر كثير حتى توقعت وجزمت انها من اصعب احلامها وامانيها .
ابتسمت وهي فرحانه وقلبها يرفرف بالفرح : الله يبشرك بالخير , الف مبروك ياقلبي الله يتمم لها وييسر ولادتها .
شهد بعتب : الخاينه رتيل ماقالت لي ؟ لا هي ولا مرة اخوها رهيف .
هاجر وهي توقف : انا بروح اسلم على رتيل من اسبوع ماشفتها , تروحين معاي شهد ؟
وقفت شهد وهي تقول : ايه بس بغير ملابس بنتي .
عبدالله برجاء بعد ماباس راس امه : يمه رتيل تعزك كثير طالبك ماترجعين للبيت إلا وهي معاك .
صبـــآحكمم معطر بذكر الله ~
نورتي انفاس محبوبي
ماشاء الله توقعاتك اغلبها صحيحه
وملاحظه الشي هذا من روايتي الاولى
انتي فـــــعلآ مذهله ماشاء الله ..
وكمان روح تميمه فقدناك وننتظر اطلالتك من جديد




اليـــــكم البـــــــآرت



•° البارت السادس والعشرون °•










مدخل البارت :






عن عمر بن الخطاب رضي اللّه عنه قال : قال رسول اللّه صلى اللّه عليه وسلم: "إذَا قالَ المُؤَذّنُ: اللَّهُ أكْبَرُ اللَّهُ أكْبَرُ، فَقالَ أحَدُكُمْ: اللَّهُ أكْبَرُ اللَّهُ أكْبَرُ،
ثُمَّ قالَ: أشْهَدُ أنْ لا إِلهَ إِلاَّ اللَّهُ، قَالَ: أشْهَدُ أنْ لا إِلهَ إِلاَّ اللَّهُ، ثُمَّ قالَ: أشْهَدُ أنَّ مُحَمَّداً رَسُولُ اللَّهِ، قالَ: أشْهَدُ أنَّ مُحَمَّداً رَسُولُ اللَّهِ؛ ثُمَّ قالَ: حَيَّ عَلى الصَّلاةِ،
قالَ: لا حَوْلَ وَلاَ قُوَّةَ إِلاَّ باللّه؛ ثُمَّ قالَ: حَيَّ عَلى الفَلاح، قالَ: لا حَوْلَ وَلاَ قُوَّةَ إِلاَّ باللَّهِ؛ ثُمَّ قَالَ: اللَّهُ أكْبَرُ اللَّهُ أكْبَرُ، قالَ: اللَّهُ أكْبَرُ اللَّهُ أكْبرُ؛
ثمَّ قالَ: لا إلهَ إِلاَّ اللَّهُ، قالَ: لا إلهَ إِلاَّ اللّه مِنْ قَلْبه دَخَلَ الجنَّة". رواه مسلم في صحيحه
-
-
-
-
-
عبدالله برجاء بعد ماباس راس امه : يمه رتيل تعزك كثير طالبك ماترجعين للبيت إلا وهي معاك .
هاجر ماهان عليها رجاءات ولدها وطلبه لها ماتقدر توعده بسراب ولا تقدر ترفض له رجاءه لها : من عيوني راح اقول لها واحاول فيها بس ما اوعدك انها ترجع معاي لأن رتيل عنيده وماراح تتنازل انت لازم تعتذر منها .
عبدالله حس ان كل الابواب قدامه مغلقه مافيه منفذ يتنفس منه : والله تعذرت منها بدال المره عشرين مره وحاولت فيها بس هي ماتبيني .
حطت هاجر كفها على كتف عبدالله وقالت بمؤازره : صدقني هي بترجع لك لو بعد ولادتها انت لا تستعجل .
عبدالله : يمه ماعاد فيني صبر خلاص نفذ صبري شهر وانا اترجاها ترجع مع اني ماغلطت .
فارس بهدوء : لا تنذل لها ياعبدالله ولا تترجاها , عمرك ما انذليت لأحد تنذل لحرمه ؟
عبدالله طالع فارس وقال بحده : وش تبيني اسوي لها هي زعلانه علي كثير واذا ماعبرتها راح تكرهني وراح تتعقد الامور بيننا .
فارس : صدقني ياعبدالله اذا ما اهتميت لها هي بنفسها بتطلبك ترجعها لاتصير رخمه .
هاجر بعصبيه : فارس انت الحين تفرق بينهم ولا بتصلح بينهم ؟
فارس : والله يمه انا بس ابي راحة عبدالله ولا ابيه ينذل لحرمه ماحشمته ولا احترمته شهر كامل وهي ببيت اهلها .
هاجر بغضب : انت عارف ظروفها يوم تقول الكلام هذا ؟
فارس : مو عارف عنها ولاشي بس اخوي الزم ماعلي .
نزلت شهد مع الدرج وهي شايله لتين .
ولبست هاجر عبايتها وطلعو هي وشهد .




~ ~ ~


بيت وائل الحمد...
العنود : فواز وش فيك حزين ؟
فواز : فراق ناصر صعب يالعنود صعب .
العنود بحزن : تكفى ياخوي لاعاد اشوف الحزن طاغي عليك كذا , ناصر لك 23 سنه ماشفته وش معنى الحين حزنت عليه .
فواز : الله يرحمه ابو ياسر من يوم كانت اعمارنا 10 سنوات ماتفارقنا إلا الحين ويوم كان بغربته كنت متواصل معاه .
العنود : الله يرحمه , بس مهما كان ماتحزن عليه كذا هذا راعي مخدرات وقاتل ولد عمه وش جابه لك ؟
فواز بعصبيه : مايجوز تقولين عنه كذا هو ميت , ولو سوا كل هذا يبقى ناصر اطيب واطهر قلب شفته .
وقف فواز وهو يلبس شماغه : وين رايح ياخوي ؟
فواز بهدوء خلف اعصار كاسح من الغضب : بروح ادور لي مكان اسكن فيه .
العنود بإستغراب : ليش يافواز بتطلع من بيتنا وتخلينا اذا انت ماتبينا احنا نبيك .
فواز : والله ماقصدي يام وائل بس اخاف اضايقكم .
العنود : افا عليك يافواز هذا كلام تقوله لأختك اللي تحملتها فوق 20 سنه مو قادر تجلس ببيتها ؟
فواز : والبيت هذا يذكرني ببنت ناصر اللي نكرتني ونست ان لها ابو مشتاق لها .
العنود : لا تلومها اللي جاها منك انت وابوها كثير .
فواز بحزن : هذي هي عند امها وزوجها بكامل صحتها وش بينقصها اذا جات وسلمت علي ؟ لو مجامله انا مشتاق لها كثير هذي بنت ناصر اللي عاشت قدام عيني من صغرها لين زوجتها ولد خالها .
العنود : لايهمك ياخوي اذا تبي تسلم عليها روح لها ببيتها .
فواز : ما اخفي عليك يالعنود رحت لبيت ابو فارس اول ماطلعت من السجن وقلت لهم ابي اسلم على بنتي رتيل , وقالي عبدالله انها ببيت امها واستحيت لأروح لبيت ام ياسر اكيد بيطردوني .
العنود : انا اروح معاك ولو طردوك رتيل بنتك ماراح ترضاها لك .
فواز : خلاص بكره العصر بنروح نسلم عليها .




~ ~ ~




ببيت مشاعل العامر...
غرفة رتيل.
شهد بعتب على رتيل : ليش مابشرتيني انك حامل ؟
رتيل بإحراج : صدقيني شهد ماكان احد يعرف إلا انا وامي حتى رهف تو عرفت .
شهد بابتسامه : الله ييسر لك ولادتك وتجيبين لنا احلى بيبي ان شاء الله .
رتيل : ان شاء الله اجيب احلى بيبي وينحرق كرت بنتك .
شهد بعد ماباست خد لتين اللي جالسه بحضنها : تبقى احلى البشر بنظري .
واردفت بابتسامه : رتول انتي بأي شهر ؟
رتيل : تو دخلت الشهر الثالث .
شهد بنبره مقصوده : يعني باقي شهر وترجعين لعبدالله ان شاء الله اذا دخلتي الشهر الرابع يروح الوحم ويخف كثير .
رتيل ببرود مدروس : ما اظن اني برجع له نهائيآ .
شهد بعصبيه : وش هالكلام يارتيل ؟ ترا اخوي مو جالس طول عمره بدون حرمه اذا مارجعتي له اكيد بيتزوج .
رتيل بهدوء خلف الغيره اللي تنهش صدرها : خليه يتزوج وش دخلني فيه ؟
شهد بغضب : يعني ماعندك غيره ولا راح تقدرين العشره اللي بينكم ؟
رتيل : صح اني عشت معاه 4 اشهر , شهرين وهو مريض وشهرين عشتهم معاه افضل شهرين بحياتي بس هو اللي غلط علي .
شهد : وانتي تصدقين الكلام هذا انه يخونك ؟ ومع مين مع سكرتيرته ؟
رتيل وهي توشك على البكاء : تكفين شهد لا تضغطين علي كارهته وربي بس اذا ابعد عني اشتاق له .
شهد بابتسامه : حبيبتي قلت لك هذا الوحم اذا دخلتي الشهر الرابع تصيرين احسن , واللي وقت الوحم تكره زوجها يقولون تحبه كثير .
رتيل وهي تمسح دموعها : احبه كثير بس اذا جاء اتمنى اموت ولا يقرب مني مع اني مشتاقه له كثير .
شهد : ذكرتيني بنفسي لما كنت حامل بلتين اول الاشهر كنت اكره فيصل بس ماقدر ابعد عنه .
رتيل بألم شفاف : يمكن قبل ماتعرفين انك حامل ماكان بينكم مشاكل .
شهد وكانها تذكرت شي : رتيل انتي حامل بالشهر الثالث وجايه هنا من شهر , وش معنى تو يزيد معاك الوحم وكرهتي عبدالله ؟
رتيل بشفافيه : لأني اول ماعرفت اني حامل كانت مشكلتي انا وعبدالله ببدايتها وكرهت المخلوق اللي بين احشائي لأنه قطعه من عبدالله وتطور الوضع عندي وكرهت عبدالله .
شهد بابتسامه : او يمكن مشتاقه لعبدالله وفاقدته والشي هذا هو اللي زاد الوحم صح ؟
وقفت رتيل وهي تتهرب من سؤال شهد وبمرح : انتي اخرتيني عن خالتي هاجر قلت لها الحين نازله وجيتي انتي تأخريني وش استفدتي الحين ؟
وقفت شهد وشالت لتين وقالت بعد ماقبلت خد لتين : يله بسرعه لاتزعل امي وتاخذ بخاطرها عليك زود عن كذا .
رتيل : نزلي البنت تمشي هي مو صغيره عشان تشيلينها .
شهد : اخاف تطيح مع الدرج - واردفت بمزح - والليله فيصل جاي بدال ماقضي الليل بحضنه تبيني اوقفه بالمستشفى .
رتيل وابتسامتها تتسع : صدق انك ماتستحين .
نزلو مع الدرج للصاله الشاسعه .
باست رتيل راس هاجر وبإحترام : اعذريني خالتي تأخرت عليك .
هاجر تكره فرض اي شي على اي شخص وهو غير متقبل للفكره اساسآ : معذوره ياقلبي معذوره - واردفت بغضب تمثيلي - بس اللي مو عاذرتك عليه سواتك بولدي ارجعي له يارتيل وريحي قلبه .
رتيل وهي تجلس على كرسي مفرد اخذت اوكسجين وهي تحس ان الهوا مخطوف من امامها
" اليوم خالتي هاجر
وبكره اكيد خالي ابراهيم "
قالتها رتيل بقلبها وهي تدور الرد اللي يرضي الطرفين : هو ماريح قلبي عشان اريح قلبه .
هاجر بود : والله انك عندي مثل شهد وهي اول مازعلت على زوجها ضغطت عليها لأني مابي إلا مصلحتها , وانا ما ابي اجبرك على شي بس عبدالله طلب مني وترجاني ومايهون علي اشوفه يترجاني وماقدر اسوي له شي , طالبتك رتيل ارجعي لبيتك .




.


.


.


.
جناح ياسر ورهف...
رهف برجاء : ياسر لاتفشلني بأهلي بس بنزل اسلم عليهم .
ياسر وهو يطالع شاشة لاب توبه على الطاوله اللي قدامه : انتي ماتفهمين قلت لا يعني لا .
رهف بعصبيه : من رجعنا من باريس وانت ماتكلمت معاي بكلمه وحده تجي وتنام وتطلع لدوامك وانا مثلي مثل اي جماد بالغرفه ماتعطيني وجه والحين بعد بتمنعني ما اسلم على اهلي .
ياسر بحده وهو يوقف : صوتك لا ترفعينه علي .
رهف بتحدي وهي تصرخ : برفعه ولو اقدر اكثر من كذا كان رفعته لأنك ماتهمني .
ياسر مسك عضدها بقوه : انتي ماتستحين ؟ اذا خالي علي مارباك انا اربيك .
رهف وقوتها تنهار تدريجيا : اترك يدي ياحقير .
ترك ياسر يدها وهو ياخذ جواله اللي على الطاوله ويقول : مافيه اقذر من لسانك .
رهف تكاد تنفجر من الغضب مو قادره ترد عليه
" لساني متبري مني واستاهل "
طلع ياسر من عندها وقفل باب الغرفه عليها .
راحت رهف للباب وحاولت تفتحه وما انفتح جن جنونها .
وطالعت بالساعه " الحين الساعه اربعه العصر
وهو ماراح يرجع قبل 12 يعني بأجلس محبوسه هنا ؟ "
اخذت جواله وهي تقول " انا مو غبيه ياياسر "
ارسلت لترتيل رساله .
وعلى وجهها ابتسامة انتصار .
" 8 ساعات بجلس هنا
ماعندي شي يسليني
إلا لاب توبه "
نفضت راسها من افكارها .
" اشلون اتعدى على خصوصياته
وانا مالي حق ؟ "
فتحت اللاب توب اللي كان وضع سكون .
" لو مايبيني افتحه كان خذاه معاه "
طاحت عينها على مجلد محادثات قديمه تقريبآ من ثلاث سنوات .
فتحت المحادثه كانت مع احلام .
عرفت انها عمته بدأت تقرا المحادثه بصمت .
سالت دموعها لا اراديآ وهي مازالت مستمره بالقراءه .




~ ~ ~


بيت ابراهيم العامر...
مجلس الرجال .
ابراهيم : علي بنروح الحين ونخطب لفارس .
علي : كلمت ياسر ؟
ابراهيم : ايه تو قلت له , وبعد الصلاه بنروح لهم .
فارس ماتوقع انهم بيخطبون له بهالسرعه
" اسبوعين من وفاة غاده واليوم بيخطبون لي ؟
ماتوقعتهم بيوافقون علي خصوصا اني مطلق زوجتي
من شهر والحين اخطب اكيد الشي هذا مايرضي احد "
همس عبدالله لفارس : وين سرحت ؟
فارٍس بابتسامه : وش رايك تروح معانا على الاقل تغير جو انت صاير كأنك بنت من المستشفى للبيت ومن البيت للمستشفى .
عبدالله بمزح : ابي اهلي يحنون علي ويخطبون لي مثلك .
فارس خطرت بباله فكره : وش رايك تقول لأمي تدور لك على بنت الحلال اللي تسعدك طول عمرك مو تروح لبيت اهلها وانت محتاجها جنبك .
عبدالله بتحذير : فويرس لاتتدخل بشي مايعنيك .
فارس بمزح : فويرس بعينك احترمني واحشمني انا اخوك الكبير .
ضحك عبدالله : ياخي ذليتني على انك اخوي الكبير .
فارس بجديه : عبدالله وربي اتكلم من جد تزوج , بنت ناصر بصراحه زودتها يترجونها امس ابوي وعمي انها ترجع لك وتقول لهم لاتجبروني على شي انا ما ابيه هي ماتبيك انت ليش تركض وراها .
عبدالله بألم : احبها يافارس وش اسوي مابي غيرها ومابي إلا هي .
فارس : لو اني ما ادري وش المشكله اللي بينكم بس هي مامعها حق تزعل كل هالوقت شهر وهي ببيت اهلها ؟
عبدالله بثقه : صدقني هي بترجع والله اذا مارجعت بالطيب بترجع بالغصب .
فارس بابتسامه : ايه خليك كذا ذيب مهوب خروف تركض وراها وهي ماتبيك .
عبدالله بمرح خلف الاف الهموم والجروح : انت مالقيت تشبهني إلا بالحيوانات ؟
فارس : هههههه محشوم يابو ابراهيم .


~ ~ ~


جناح ياسر ورهف...
بعد نوبة البكاء قفلت رهف اللاب توب ووقفت توجهت لدورة المياه وهي تحس بألم شديد .
استنزفت كل طاقتها وانفجرت ببكاء عميق من اجله .
وكل ماقرأت بالمحادثه يوحي على انه يحمل لها مشاعر خاصه منذ طفولتها .
تعبانه للغايه ماتبي الكلام معه في هذي الليله فهي مستنزفه .
ارسلت رساله لياسر .
" بروح مع اهلي اليوم تعبانه مره "


.


.


.


.


على الطرف الاخر...
قرأت رتيل رسالة جودي وقفت بذهول
" ياسر مقفل عليها الغرفه وتاركها بروحها ؟
مجانين هذولا ولا يلعبون "
طلعت لجناح ياسر بعد ماخذت المفتاح من الفازه الكبيره .
فتحت جناح ياسر ودخلت .
فتحت الغرفه وشافت رهف متمدده على السرير وتبكي بمراره .
انقبض قلب رتيل خافت على رهف كثير .
" الله يستر لا يكون بينهم مشكله "
جلست على طرف السرير وهي تقول بخوف : رهف ياسر وش مسوي لك ؟
رهف شهقت بعنف وهي تبكي : وربي ماسوى لي شي بس انا تعبانه كثير .
فزت رتيل وجلست بمنتصف السرير وحضنت رهف اللي انخرطت ببكاء مرير : رهف ياقلبي وش فيك انتي مو طبيعيه , وياسر اشلون يروح ويخليك بروحك وانتي تعبانه ؟
رهف بعد ماكفكفت دموعها وتوقفت عن الكباء : قبل لايطلع ماكان فيني شي .
وصلت رساله على جوال رهف تناولت الجوال وهي تبتعد عن رتيل فتحت الرساله .
اهتز قلبها بعنف .
شعرت ان الارض تدور فيها مو قادره تتوازن .
جلست على السرير بفتور .
مستنزفه الى اقصى حد .
ماتحس إلا بخيبتها وجرحها وحزنها .
مانتبهت إلا لصوت رتيل : رهف فيك شي ؟
رهف هزت راسها بلا .
اخذت عبايتها المعلقه على الشماعه وهمست بحزن : امي راحت ؟
رتيل وقلقها يتزايد وقالت بخوف : رهف وش فيك انتي مو طبيعيه , ياسر زعلك ؟
هزت راسها بلا وهي تلف طرحتها : رتيل انا بروح مع امي الحين , تكفين لاتكسرين قلب عبدالله روحي معانا .
رتيل برعب : تروحين مع اهلك ؟ انتي زعلانه على ياسر , صاير بينكم شي ؟
رهف بابتسامه خلف حزنها وجروحها اللي تنزف : لا ماصار شي انا تعبانه وبجلس عند امي ثلاث ايام وانا راجعه .
ابتسمت لها رتيل : ماتشوفين شر ياقلبي .
وطلعت رتيل ورهف اخذت جوالها وقرأت الرساله اللي قلبت حياتها رأسآ على عقب .
( روحي مع اهلك مثل ماتبين
وياليت ماترجعين )
" هنت عليك ياياسر تطردني من بيتك بالطريقه هذي ؟ "
اخذت شنطتها ونزلت مع الدرج سلمت على راس عمتها وامها اللي تستعد للعوده لبيتها .
طلعو مع بعض وركبو بالسياره مع عبدالله .
عبدالله بموده : ياهلا وغلا برهيف من جد تو مانورت السياره .
رهف خنقتها العبره حاولت جاهده ان صوتها يصير طبيعي : هلا بك اكثر .
هاجر بخوف : رهف يمه وش فيك ؟
رهف تماسكت وهي على وشك الانهيار : يمه فديتك مافيني شي بس حرارتي ارتفعت .
شهد : وياسر وينه ؟ طلع من عندك وانتي تعبانه كذا .
عبدالله : ياسر ماطلع من عندها إلا لشغل مهم وخطوبة عمته الليله وهو معطي ابوي وعمي موعد اليوم بعد العشاء يخطبون .
وصلو البيت القريب من بيت مشاعل ونزلو .
ورهف صعدت لغرفتها بسرعه قفلت الباب ونزلت نقابها ورمته على الارض .
تلاشت كل قوتها اللي هي متماسكه فيه قدام رتيل اولآ وقدام اهلها .
رمت نفسها على السرير وهي تبكي بقوه .
" لو كان ياسر قالي اروح لأهلي ولا ارجع له
قبل لا اعرف انه يحبني كان انبسطت
بس هو قتلني نحرني كنت ابي اقابله بأقرب وقت
غير الليله واعترف له بحبي له
بس هو ماعطاني فرصه
آآآه ياياسر الى متى وانت معيشني بعذاب ؟"




~ ~ ~


بيت مشاعل...
رن الجرس وفتحت الخدامه الباب ودخلت العنود .
يوم شافتها رتيل انبسطت .
اشتاقت للعنود كثير شهر كامل ماشافتها .
راحت لها بسرعه وحضنتها العنود .
وهمست لها العنود بعتب حاني : ماشتقتي لنا يارتيل شهر كامل مافكرتي حتى تتصلين فيني , يعني بس وائل اللي تعطينه حقه ؟
رتيل بابتسامه بعد ماباست راس العنود : على عيني وراسي كلكم , بس والله مامعاي وقت .
العنود بمزح : يعني بس وائل اللي تفضين له ماكأني امك ياناكرة المعروف .
رتيل بابتسامه : عاد وائل اخوي ماصبر عنه , تفضلي .
جلست العنود بعد ماسلمت على مشاعل : ياهلا وغلا بأم وائل تو مانور بيتنا .
العنود وهي تنزل نقابها : منور بوجودك يام ياسر , رتيل حبيبتي خالك فواز ينتظرك برا .
مشاعل بخجل : رتيل دخلي خالك مجلس الرجال بنسوي له قهوه .
رتيل بتردد : يمه ما اقدر .
مشاعل بحزم : يله امشي قدامي دخلي خالك المجلس .
مشت رتيل ولبست جلالها اللي يغطي جسمها بالكامل .
طلعت للحوش وشافت فواز واقف وسرحان لبعيد لبعيد لعالم اخر .
لعالم خاص فيه هو وناصر فقط .
تذكر بيت ناصر وتذكر كل جماعته هو وناصر بنفس البيت هذا .
30 سنه من فتح ناصر بيته وهو ماتغير البيت كثير عدا البويا الجديده .
والحديقه اللي كبرت واغلب اشجارها اثمرت .
من 23 سنه مادخل البيت , هو على يقين اول مايدخل بيت ناصر ماراح يتحمل .
صحى من تفكيره العميق على صوت رتيل العذب اللي اشتاق له كثير ناعم كنعومتها : هلا بك عمي فواز .
طعنته كلمتها قتلته في مذبح ( عمي فواز ) بعد ماكانت تقول له ( ابوي ) .
ماوضح لها انه تضايق الى ابعد حد منها : هلا وغلا ببنيتي .
احتضن رتيل : وشلونك عساك طيبه ؟
رتيل بعد ماقبلت جبينه : بخير جعلك بخير , كيفك وكيف وائل وسراب ؟
فواز : بخير جعلني ما انحرم منك .
رتيل بإحترام : تفضل عمي لمجلس الرجال الحين اجيب القهوه .
فواز " مستحيل ادخل مجلس ناصر " : اعذريني يابنتي ما اقدر , انا بس اشتقت لك وجيت اسلم عليك , قولي لعمتك العنود تجي بسرعه لأني مستعجل .
رتيل بلباقه وهي تبتسم مجامله : ان شاء الله تعوضها المره الجايه .
فواز : ان شاء الله , يله انا اترخص .
وطلع وركب بسيارته .
ورتيل دخلت للبيت وقالت للعنود : يمه عمي فواز ينتظرك برا يقول مستعجل .
العنود بإستغراب : تقولين له عمي فواز وهو اللي مربيك ؟
رتيل بألم : وبنفس الوقت هو اللي حرمني من اهلي .
العنود " معاها حق " : مع السلامه حبيبتي تعذري لي من ام ياسر فواز يتصل علي اكيد انه مستعجل حيل .
ردت على فواز وهي بطريقها بتطلع .
جلست رتيل على الكنبه بتعب " اووف وش هاليوم المتعب "
رن جوالها ورفعت الجوال وردت بـ : هلا شهد .
شهد وهي تبكي : امنتك بالله رتيل قولي لي وش فيها رهف قفلت على نفسها بغرفتها ومو راضيه تفتح الباب انا عارفه انها تبكي بس مادري وش السبب .
انتفضت رتيل بخوف وقلق : وش فيها رهف ؟
شهد بإستغراب : حتى انتي مو عارفه وش فيها ؟




~ ~ ~


بيت ام ناصر...
عاليه وهي تحتضن احلام والفرح يغمرها ويرفرف بها بعيد عكس احلام الحذره من المرحله القادمه : الف مبروك ياروح امك جعلني اشوف عيالك.
احلام : امين بس قبل سنه ما اظن بتشوفينهم يعني لا تأملين فيني كثير .
عاليه بإستغراب : ليش , احلام طالبتك ماتكسرين فرحتي فيك فارس له خمس سنين وهو ينتظر مولود وماحقق ربي مراده مع غاده لاتصيرين عليه هم فوق همه ويتزوج عليك وساعتها ماينفعك الندم .
احلام بشفافيه وبعض من السخريه : هذا اللي خايفه منه اللي هان عليه يتزوج ومرته توها ميته عادي عنده يتزوج علي وانا ماكملت عنده سنه .
عاليه بغضب : انتي وش فيك كلامك مأخوذ خيره كلامك دايم شر وفال شر .
تنهدت احلام وبحزن بالغ : من اللي شفته بحياتي , اللي شفته مو قليل مات ابوي وعمري 5 سنوات ماتذكر شكله زين وبعدها عانيت مع اختي موضي يوم كانت تعاني من حاله نفسيه لأنها تتذكر زين اختفى ناصر ووفاة ابوي وبعدها تزوجت اللي ماعرف معنى الانسانيه متوحش مشرد من الانسانيه انا استغرب انه فيه انسان مثله ماعنده قلب وربي ماعنده قلب اخر شي يوم طلقني رماني بالشارع طردني من بيته بنص الليل عشاني تهاوشت معاه وهو مايبيني افتح فمي بكلمه قدام زوجته الجديده ومعيشها معاي بنفس البيت انـ...
تبعثرت الكلمات ووقف الحديث وهي تبكي تبكي بحرقه وتتذكر الليله المأساويه .
وطردتها بالشارع .
احتضنتها امها وهي تهديها : تعوذي من الشيطان خلاص يابنتي انتي خذيني اللي يسوى نادر وطوايفه واحلف لك بالله ان ولد عمك ماراح يقهرك مثل نادر وهو لو مايحبك اعرفي انه يعز ياسر ويقدره وماراح يسوي شي يزعل ياسر منه .
احلام وهي تبكي وترجف بحضن امها: ايه يعز ياسر ويقدره بس انا مالي لامعزه ولا قدر , يمه انا ما ابي من فارس حب وربي مابيه يحبني بس ابيه يحترمني .
عاليه بابتسامه : وانا متأكده انك ماراح تلاقين من عنده إلا الاحترام والحب هو مجروح من طليقته الله يرحمها وانتي مجروحه من طليقك كأن ربي من زمان كاتب عليكم تعيشون حياتكم الاولى تعاسه والتجربه الثانيه سعاده .




~ ~ ~


مر شهر..
عبدالله ورتيل ماتغير بحالهم ولا شي .
ياسر ورهف رجعت له وهو زاد من قسوته عليها .
شهد وفيصل استقرار تام وحياه مليئه بالحب .
فارس واحلام اليوم عقد قرانهم وزواجهم .
وائل وفجر ينتظران مولودهم بلهفه .
قمر وسلطان مبسوطين الى ابعد حد حياتهم صافيه مايعكرها اي شي .


.
.
.
بيت مشاعل...
متضايقه جدا جدا تحس ان البيت الواسع الشاسع يطبق عليها ويضيق نفسها .
" خاين ونذل شهر كامل ما اتصل
علي ولا كلمني هنت عليه لهالدرجه !
ليش ياعبدالله تسوي فيني كذا
.
.
" انا استاهل كل ماجاني صديته "
.
.
" بس ولو لو كان يحبني من جده
كان ظل يراضيني الين ارضى
بس اكيد انه الحين غرقان بالعسل
مع سوسن جعله للموت هو وياها "
•° البارت السابع والعشرون °•

مدخل البارت :

ويقول تعالى " إِنَّ فِي خَلْقِ السَّمَاوَاتِ وَالأَرْضِ وَاخْتِلاَفِ اللَّيْلِ وَالنَّهَارِ وَالْفُلْكِ الَّتِي تَجْرِي فِي الْبَحْرِ بِمَا يَنفَعُ النَّاسَ وَمَا أَنزَلَ اللّهُ مِنَ السَّمَاءِ مِن مَّاء فَأَحْيَا بِهِ الأرْضَ بَعْدَ مَوْتِهَا وَبَثَّ فِيهَا مِن كُلِّ دَآبَّةٍ وَتَصْرِيفِ الرِّيَاحِ وَالسَّحَابِ الْمُسَخِّرِ بَيْنَ السَّمَاء وَالأَرْضِ لآيَاتٍ لِّقَوْمٍ يَعْقِلُونَ " (164 البقرة )

بيت مشاعل...
متضايقه حيل تحس ان البيت الواسع الشاسع يطبق عليها ويضيق نفسها .
" خاين ونذل شهر كامل ما اتصل
علي ولا كلمني هنت عليه لهالدرجه !
ليش ياعبدالله تسوي فيني كذا
.
.
" انا استاهل كل ماجاني صديته "
.
.
" بس ولو لو كان يحبني من جده
كان ظل يراضيني الين ارضى
بس اكيد انه الحين غرقان بالعسل
مع سوسن جعله للموت هو وياها "
نزلت مشاعل مع الدرج وهي تطالع بنتها المهمومه .
جلست مشاعل جنب رتيل واحتضنتها بحنان : وش فيك ياعيون امك حزينه كذا ؟
هتفت رتيل بخفوت وقهر : توقعين يمه انه معاها الحين وانا بموت بحسرتي حامل وعلى نهاية الخامس اسبوع وادخل السادس وهو ماشرف وشافني اكيد انه لاهي معاها الحقير التافه وناسيني انا واللي ببطني .
مشاعل بأسى : انتي لازم تسبينه ولا ماترتاحين ؟
" ماتدرين يارتيل انه يتصل علي باليوم
اكثر من خمس مرات يتطمن عليك "
رتيل بحزن : يمه يهون عليك بنتك تنجرح وترجع للي جرحها من يومها .
مشاعل همست بعصبيه وبين اسنانها : لا تماطلين انتي جالك شهرين ونص وانتي هنا وهو طفش مل منك كل يوم وهو جاي هنا .
رتيل وهي تنفجر ببكاء غريب بدون سبب : بس يمه مهما كان شهرين ونص مو كثيره يعني ماقدر يستحمل شوي ويكمل مشوار الرجاءات اني ارجع له اكيد مع حنته راح ارجع .
مشاعل وهي تمسح على شعر رتيل : يعني بتقنعيني انه اذا جاء عبدالله الحين بترجعين معاه لبيتك ؟
رتيل بـألم : لا مستحيل ارجع له لو هو يبيني كان ماخلاني شهر كامل وهو ماتكرم واتصل علي .
مشاعل بإستغراب : يعني حياتك انتي وزوجك واقفه على ذا المكالمه لو ماكلمك خلاص راح تنفصلون عن بعض .
رتيل وهي تمسح دموعها : لا انا مستحيل اطلب الطلاق كنت اطلبه قبل بس الحين مابي ولدي او بنتي يعيشون الحرمان اللي انا عشته .
مشاعل رتبت على كتف رتيل وبحنان امومي : لا تشيلين هم عيالك وشغلي مخك وفكري زين وارجعي لزوجك , ويله قومي تجهزي بنروح لعمتي عاليه اليوم زواج احلام لازم نوقف معاها .
رتيل " يعني لازم استأذن من عبدالله " همست : بس الزواج مختصر وعائلي بس يتعشون وياخذ زوجته ماله داعي اروح .
مشاعل بحزم : بتروحين غصب عنك , اتصلي على عبدالله واستأذني منه .
رتيل بجزع : لا يمه مابي اروح انا تعبانه بروح اريح جسمي من اليوم وانا جالسه .
مشاعل بلهجه امره : قلت لك اتصلي على عبدالله القرار بيده يوافق او يرفض .
رتيل بإختناق حقيقي ودموعها تجتمع بعيونها : يمه لا تذليني له , شهر وهو مايتصل وانا اللي اروح اتصل عليه ؟
مشاعل بعصبيه : رتيل اذا امرتك تسوين شي سويه بدون ماتناقشيني انا امك وادرى بمصلحتك .
رتيل بإعتراض : اسمحي لي يمه مافيه احد ادرى مني بمصلحتي .
حطت مشاعل الجوال على اذنها بعد ماتصلت على عبدالله : الوو .
عبدالله بابتسامه : هلا بعمتي هلا والله بالغاليه - وبشوق ولهفه ماغابت عن عمته - شخبار رتيل ؟
مشاعل : الحمدلله بخير , عبدالله ياقلبي رتيل تستاذنك بتروح معاي لزواج عمتها تسمح لها ؟
عبدالله بغضب : وليش ماتتصل علي ؟
مشاعل همست له : عجزت وانا احاول فيها انت تعرفها عنيده .
عبدالله رغم اشتياقه لها اللي طال وطال وانهكه واتعبه .. قال بحزن عميق : قولي لها تسوي اللي هي تبي .
مشاعل بموده : الله يفرحك بشوفة ولدك قول امين .
عبدالله ابتسم : امين ويفرحني برجعة رتيل .
مشاعل بابتسامه : امين يأمك امين .
طالعت رتيل بمشاعل : وش قال السيد عبدالله ؟
مشاعل بهدوء : يقول سوي اللي تبين .
نزلت دمعه حارقه من عين رتيل : يمه الى هذي الدرجه انا ما اهمه كان اول يقولك قولي لها تستأذن مني الحين يقول خلها تسوي اللي تبي !
مشاعل بعد مامسحت دموع رتيل : يعني لو قال لا خليها تتصل علي وتسأذن مني بنفسها بتتصلين عليه ؟
رتيل انتفضت : والله ما اتصل عليه .
مشاعل : طيب وش يهمك اذا هو مهتم فيك مثل اول او لا , رتيل لا تنصدمين اذا قالو عبدالله خطب او عبدالله ملك ترا كل شي جايز .
ارتعشت رتيل بخوف معقوله عبدالله يتخلى عنها بسهوله : ليش يمه يخليني كذا ؟ وش سويت له انا ؟
يعني يقتل القتيل ويمشي بجنازته يخونني ويتجاهلني وينساني ؟ ماتوقعته ابدآ كذا , هو من زعلي ماجاء يراضيني إلا اول شهر وانا عارفه انه مجامله لك ولياسر ومايبي يصغر نفسه بين اهله كنت على امل انه يحبني بس خاب املي وخاب ظني .

~ ~ ~

بيت ابراهيم العامر...
لبس فارس ثوب ابيض وغتره بيضاء .
انيق , جذاب , أخذ من ملامح ابوه كثيرآ ومن حنان عمه علي اكثر ومن جمال امه قليل .
هو ليس جميل ولا قبيح ولاكن وسامته قاتله .
يستحيل ان يكن هناك رجل بوسامته .
سكر الساعه السوداء على معصمه وتعطر من عطره الفاخر الفخم .
نزل مع الدرج وهو يسكر الكبك .
طالعه عبدالله بابتسامه : الف مبروك ياعريس ؟ - وبتساؤل - وين البشت ؟
فارس بعد ماسلم على عبدالله : خلني بدون بشت مابي من اول ليله سواد .
عبدالله بجديه : لا تستهبل وروح جيب بشتك الناس صلو المغرب وانت الى الحين جالس هنا .
فارس بحده : والله اتكلم من جد مابي البس بشت لأني مو حاس بالفرحه مو حاس اني عريس فعلآ , ترا اللي هم زافينها لي مطلقه .
عبدالله بإندفاع وصوته يعلى : احشم بنت عمك واحترم نفسك , ومافيها شي المطلقه الرسول صلى الله عليه وسلم متزوج مطلقه .
فارس بصرامه : لا ترفع صوتك علي انا مو اصغر عيالك .
طلعت هاجر من مجلس الحريم وهو تقول : فضحتونا بعمتكم وبنتها اسكتو .
عبدالله حس ان قلبه يرتعش بقوه : عمتي مشاعل وبنتها ؟
ضحك فارس اللي بدأ له موقفه مع عبدالله سخيف جدا بس هو متوتر بقوه : ههههه اشوفك بلعت لسانك .
عبدالله بابتسامه وهو يطالع بأمه : فيه احد بالمجلس ؟
هاجر : لا بس رهف ومشاعل ورتيل .
عبدالله برجاء : يمه تكفين دبري لي شوفه لمرتي مشتاق لـ...
قاطعته هاجر بسرعه : لا لا مالي دخل مابي ازعلها مني عشان فيضانات الشوق اللي ثارت عندك .
انحنى عبدالله لكتف امه وباسها : طالبك ماترديني .
هاجر : خلاص بقول لها انك بتشوفها .
عبدالله بإعتراض : لا يمه ما اتفقنا على كذا صرفي رهف وعمتي وانا بدخل عندها .
فارس بمرح : شكلك مو حاضر عرسي ؟
عبدالله : ارخص لي يافارس اذا حصلت لي شوفه لمرتي اعتذر عن العرس .
فارس بغضب تمثيلي : افاا ياعبدالله تفضل مرتك على اخوك ؟
عبدالله بمرح وهو يضحك : ياشين السرج على البقر .
مشت هاجر من عندهم وهمس عبدالله لفارس : يله روح لأبوي وعمي تأخرت كثير .
ضحك فارس ومشى من عند عبدالله .
وشاف عبدالله رهف تصعد لجناحها .
ومشاعل وهاجر يخرجون للمطبخ .
فز عبدالله لمجلس الحريم .
مشتاق لها كثير وخايف من مواجهتها .
وقف قدام الباب وطالعها منشغله بجوالها .
بكامل زينتها . فستان ناعم لونه بيج الى منتصف ساقيها ضيق من صدرها والباقي كلوش .
بطنها بدأ يوضح .
عبدالله حس بسعاده تغمره سعاده توصله الى السماء وهو يشوف رتيل لوحدها بالمجلس .
سمى بالله ودخل .
.
.
كانت منشغله بمحادثة عمتها احلام بالواتس اب .
شمت ريحة عطر تعرفها زين سكرت عيونها " اشتقت له النذل اكيد مر من هنا "
رفعت راسها بصدمه وهي تشوف عبدالله بكامل اناقته بكامل جماله الرجولي الاسر .
حست انها مبتوره اوصالها تنملت .
حاولت انها توقف وتهرب من المكان لاكن رجليها ثبتتها بمكانها امام عبدالله .
اشتاقت لهذه الابتسامه الحانيه طويلا .
اشتاقت لهذا الرجل الاسطوري كثيرآ .
حلمت انها نامت بحضنه ولكن الان قدامه مو احلام واقع .
مد يده ليدها اللي ترتعش بخفه .
مسك يدها وهي يقول بحنان : رتول بردانه ؟
صعقت من لمسته ليدها " اي برد واحنا بشهر اربعه ؟ "
" هذي الرجفه من كثر مانا مشتاقه لك "
جف ريقها وعجزت الكلمات تخرج من فمها وهي تحاول ان تعترض لأحتضانه لها .
حاولت ان تتخلص منه ولاكن محاولاتها بأت بالفشل .
عبدالله بهمس : ارحميني الله يرحم والدينك , ماعاد فيني صبر الحمل اللي شلته شهر الجبال ماتشيله
طالبك رتيل لاترديني , شهر ماكلمتك اقول كل يوم اكيد بتشتاق لي وتتصل علي بس انتي ماخطرت على بالك اصلا .
رتيل همست بغضب : ابعد عني كم مره اقولك لا تلمسني .
عبدالله بغضب مماثل : دامك جيتي لبيتي والله ثم والله ماتطلعين منه الليله .
صرخت رتيل : لا تحلف .
عبدالله : خلاص انا حلفت واذا كان بتطلعين من هنا وربي غاضب عليك شي راجع لك .
رتيل بين اسنانها وهي تبعد عنه : وظنك اذا رجعت لك وانت حتى ماعتذرت لي بيصفي قلبي بدون ماتعتذر ؟
عبدالله بثقه : اكيد لا بس كثر الدق يفك اللحام .
وقف عبدالله ومسك وجه رتيل بين كفيه وغمرها بقبلات دافئه .

~ ~ ~

فندق العرسان...
بعد ماوصلهم ياسر للفندق ودخلو جناحهم .
جالسين على الكنبه اللي تكفي فردين .
وهي ماشافت منه ولا شي لمحت طرف ثوبه الابيض الملاصق لعضدها .
كانت متوتره الى اقصد حد تشد على مسكتها بقوه .
لهم 10 دقايق ولا واحد فيهم تكلم .
اخيرآ همس لها فارس : الف مبروك .
احلام بخجل وصوت خافت لايكاد يخرج : الله يبارك فيك .
فارس بعد ماقبل يدها البيضاء الناعمه وسط كفه الكبير : ياحلاة صوتك خليك طول الليل تتكلمين .
احلام اشتعلت خجل ووجها بقعة خجل حمراء .
ابتسم فارس وحط يده على قلبه : خفي علي .
حست احلام فعلآ انها تتمزق خجلا حاولت توقف ماقدرت " يبالغ بغزله ياليت يخف علي شوي "
وهمست وهي اقرب مايكون صوتها قريب للبكاء : ممكن اروح اتحمم ؟
احتضنها فارس وهمس لها : كل هالبكاء لأني ابديت اعجابي فيك ؟
انحرجت احلام وغاصت في ملابسها سحبت نفسها ووقفت .
وقف فارس وباس راسها : اسف ياقلبي بس من جد اول ماشفتك حسيت ان جمال الدنيا قدامي .
واردف بابتسامه : على ماتتحميمين وانا خالص ونصلي السنه مع بعض .
اغتصبت احلام ابتسامه .
دخلت بالغرفه وخذت نفس عميق عميق عميق جدا .
وفارس يبدو بنظرها لطيف رومنسي حنون .
" وين بلقى مثله "
.
.
" بس تونا اول ليله واكيد انه بيداري خاطري
الله يستر من الايام الجايه "

~ ~ ~

بيت مشاعل...
الساعه 1 ونص بالليل .
دخل ياسر وهو يسند جدته عاليه اللي تو جات من المستشفى لأن الضغط هبط معاها .
وقفت مشاعل واستقبلت عمتها بأستقبال حار : تو مانور البيت ياهلا بالغاليه .
عاليه : ياهلا براعية البيت انا اشهد اني بأضايقك بس تحمليني .
مشاعل قبلت راس عاليه : افا عليك ياعمتي تقول لي الكلام ذا ؟ مالي قدر عندك ولا معزه ؟
عاليه بجزع : والله انك بحسبة بنتي يامشاعل لا تاخذين الموضوع بحساسيه بس انا اقصد ماراح ترتاحين .
مشاعل وهي تصب لعاليه فنجال قهوه : إلا بأرتاح اكثر من قبل .
ياسر وهو يوقف : وين رتيل ماشفتها من العصر ؟
مشاعل بابتسامه : رتيل ببيتها .
هتف ياسر بغضب : ايش ؟ ببيتها ؟ ترجع لزوجها وانا اخر من يعلم حتى ماتكرمت تخبرني لو بالجوال .
مشاعل بهدوء : الله يرضى عليك وش فيك زعلت ؟
ياسر : زعلت لأن اختي اكيد راحت له وهي ضايقه ومهومه .
مشاعل : لا بالعكس هي مبسوطه عنده ولو كلامي عكس كذا كان جات هي ماعندها صبر .
وقف ياسر : عن اذنكم بروح انام من صلاة الفجر وانا واقف على عظم وساق .
عاليه بحنان : الله لايخليني منك وجعلني اشوف عيالكم , ياولدي ما كأنكم تأخرتو واجد ؟
ياسر بثقه : بتشوفين عيالنا ان شاء الله , احنا عرسان مالنا إلا 4 شهور .
وطلع ياسر لجناحه وفتح الغرفه وشاف رهف نايمه .
نايمه بسلام .
جلس ياسر باللجهه الثانيه من السرير .
هز كتفها بخفه : رهف , رهف .
انتفضت رهف وجلست وهي تشهق بعنف : وش صاير ؟
ياسر بعفويه : بسم الله عليك حبيـ...
انبترت جملته بنصها عجز لا يكملها .
سالت دموع رهف وهي تتذكر محادثة ياسر مع عمته احلام ( ياسر / شخبار رهف ؟
احلام / تمام.وش فيك صاير تسأل عنها كثير ؟
ياسر / بتجيك الاخبار ان شاء الله بعد ماتخلص رهف الجامعه .
احلام / ياروح عمتك انت تعرف الحب ؟
ياسر / افا عليك خبير بالحب انا .
احلام / طيب ليش بتخطب رهف ؟ اخاف انها ماتصلح لك رهف رقيقه وحساسه .
ياسر / وحبي لها اكثر من رقتها وعذوبتها . )
رهف حست بصداع شديد حطت راسها على كتف ياسر وهي تنتحب بصمت .
ياسر ضلت يديه اليسرى متركي عليها واليمنى بحضنه .
شعرت رهف بحرج جديد تبكي على صدره وهو مابادر وحضنها .
حاولت ترفع راسها ولكن يديه ثبتتها وهو يهمس لها : وش فيك ياقلبي .
رهف دفنت وجهها بصدره .
وهو احتضنها اكثر همس لها بحنان : سامحيني حبيبتي .
رهف رفعت راسه له وبصوت باكي : انت اللي سامحني , انا لساني سليط .
ياسر بعذوبه بعد ماقبل جبينها : تعبني الشوق لك اربع شهور وانتي قدامي مو مستحمل شوفتك احس اني بكل يوم بنهار وانا انهرت اليوم .
رهف بعد ان قبلت كتفه : تكفى ياسر سامحني ولاتخلي الماضي يخرب علينا .
ياسر بعد ماباس راسها : مسامحك جعل يومي قبل يومك .


~ ~ ~

جناح عبدالله ورتيل...
من الساعه 10 بالليل الى الان الساعه 2 وهو واقف قدام الغرفه الفارغه اللي بجناحهم : رتيل افتحي الباب , بتموتين نفسك ؟ ماعندك شي عشان تنامين عليه , رتيل الله يخليك ردي علي .
جاه صوتها الباكي اللي نحره , وقلته : ماراح افتح الباب .
تذكر عبدالله حالتها قبل لايطلع لزواج فارس .
.
.
.
قبل 6 ساعات.
حضن عبدالله رتيل وهي مابادرت بأي شي سعيده لأنها بحضنه الان .
معترضه لأنها ماتبيه يحضنها وهي زعلانه منه .
مقهوره لأنه كل شي يصير غصب عنها .
همست : عبدالله احنا بالصاله مو بغرفتنا .
حوط عبدالله خصرها وهو يقول بمرح : هذا احنا رايحين لغرفتنا .
مشو مع الدرج مع بعض كانت تمنع نفسها ان تحتضن عبدالله .
وصلو جناحهم لها شهرين ونص ماشافته فتح عبدالله الباب وبسعاده لا توصف : نورتي بيتك يانور دنيتي .
رتيل وهي ترفع حاجبها : لو انا نور دنيتك من جد ماكان اهملتني شهرين ونص ولا حتى سألت عني
لو انا نور حياتك من جد ماكان رحت تدور علي غيري لا وتبدلني بسوسن سكرتيرتك .
حط عبدالله يده على فمها وبهدوء : بس مابي اسمع ولا كلمه لأنك انتي ماراح تفهمين .
رتيل بحده وهي تبعد يده عن فمها بعنف : انت اللي ماتفهم .
عبدالله بعذوبه وهو يتفحص وجهها : طالعه احلى من قبل بكثير بس زايد وزنك .
رتيل بقهر : الحين اكلمك بموضوع جد وتقلب السالفه تعليقات سخريه مالها داعي .
عبدالله بحب عميق الى اقصى حد : سبيني من اليوم الى مية سنه انا ماراح اغير شي من حبي لك ربي اللي زرع حبك بقلبـ...
قاطعته رتيل بصراخه الغير معتاد : انت كذاب كــذاب اسكت لا اسمع كلمه وحده منك انت تذكرني بكل شي مو زين بالدنيا .
عبدالله بعد ماباس يدها : اعيد كلامي للمره الثانيه حبي لك ماراح يتغير وقراري ماراح يتغير انتي بتجلسين هنا الين ولادتك .
رتيل وهي تبكي : ان شاء الله اولد الحين بحاول اجهض عشان افتك منك .
وخلصت كلمتها وهي تركض للغرفه اللي جنب غرفتهم فتحت الباب وقفلته .
طالعة بالغرفه الخاليه تماما مافيها إلا سراميك مليء بالغبار اللي يدخل من النافذه المفتوحه .
" اكثر من شهرين ماحد سكر الدريشه "
وعبدالله طلع لزواج فارس العائلي المختصر ببيت ابوناصر .
.
.
.
.
الآن...
عبدالله برجاء : حلفتك بالله يارتيل تفتحين الباب .
رتيل وهي تبكي بألم : مابي افتح الباب مااابي .
عبدالله بإرهاق : لي ست ساعات اترجاك تكفين ارحميني .
رتيل صرخت : مابيك , تو تتذكرني ؟ اذا لك ست ساعات تترجاني انا لي شهر اترجاك تتصل علي .
عبدالله بحزم : اذا ماطلعتي من هنا بكسر الباب .
رتيل خافت انه يكسر الباب : اذا انت طلعت للصلاه اطلع من هنا .
وقف عبدالله ودفع الباب بكل قوته وانفتح الباب .
وشاف معشوقته محبوبته المدللة تجلس على السراميك مسنده ظهرها على الجدار وظامه ركبّها على صدرها .
وتبكي . جن جنون عبدالله تبكي وهو السبب .
شالها عبدالله بخفه وهو يهمس بغضب : مجنونه تجلسين هنا لوحدك ؟
رتيل بإعتراض : عبدالله نزلني .
دخل عبدالله بغرفتهم ونزلها بمكانها المعتاد لحفها وسكر النور مابقى إلا اضاءه خافته على السرير .
جلس جنبها : تعبانه ؟
رتيل همست بـ : لا , بعد عني لا اقوم من هنا .
عبدالله : لا ماراح اقوم ولا انتي بعد ماتقدرين تقومين .
رتيل بعصبيه : مو على كيفك .
وقف عبدالله : انا بروح اصلي قيامي , لا تتحركين .
طلع عبدالله وسكر الباب .
وقفت رتيل وخذت لها بيجامه على عجله وهي مازالت لابسه فستانها اللي قررت تروح فيه لزواج احلام .
بس ماكتب الله انها تروح .
لبست البيجامه بسرعه ومسحت الروج والماسكرا .
لأنه قبل صلاة العشاء ازالت مكياجها .
فكت شعرها اللي اساسآ ماكان مستشور وتركته مسدول الى اسفل ظهرها .
رجعت للغرفه وشافت عبدالله واقف ويطالعها : ليش قمتي من هنا ؟
رتيل بهدوء وهي ترجع للجهه الثانيه من السرير : رحت اغير ملابسي تعبت من الفستان لابسته اكثر من عشر ساعات احس ظهري بيتكسر .
فز عبدالله وجلس جنبها : سلامات وش فيك ؟
رتيل ببرود : مافيني إلا القهر والضيم وجالسه بالغرفه المهجوره من شهور عشان واحد قهرني .
عبدالله بعد ماقبل باطن كفها : جعل القهر كله فيني ولا هو فيك .
رتيل بفزع كانت بتقول " اسم الله عليك ياقلبي " استوقفت كلماتها التي ذابت وذبلت على شفتيها وتمددت وهي تتأوه .
عبدالله بخوف : حبيبتي وش فيك ؟
رتيل وهي توليه ظهرها : مافيني شي .

~ ~ ~

الدمام / بيت شهد...
شهد وهي تنفجر ببكاء موجع : تكفى فيصل مابيه مابيه بنتي بعدها صغيره .
فيصل بحزم : مانعترض على نعمة ربي ولتين هي اللي بتربي اخوها الصغير عمرها الحين 4 سنوات مو صغيره .
شهد وهي ترمي نفسها بحضن فيصل وتهتف بوجع : خايفه , خايفه اموت وهي صغيره .
انتفض فيصل برعب : ما أشين فالك , ان شاء الله انتي بتربين ولدك او بنتك .
شهد برجاء : طلبتك فيصل بنزله هو بالاسبوع الثاني يعني ماتخلق عشان تقول انك متعلق فيه .
فيصل بغضب : شهد اقسم بجلالة الله لو فكرتي بس انك تنزلين اللي في بطنك لأطلقك واخذ لتين , هذي نفس بريئه اشلون تحرمينها من الدنيا .
شهد ابتعدت عن فيصل وبين شهقاتها العنيفه اللي مع كل شهقه يتوقف نبض فيصل : يعني انت ماتبيني إلا عشان عيالك , انا اسفه يافيصل بنزل اللي فبطني رضيت ولا مارضيت اللي بيتعب بالمقام الاول والاخير انا مو انت .
عاد فيصل وحضنها بقوه وهو على يقين انها تعاني من تقلبات في المزاج بسبب هرمونات الحمل : انتي كل شي بحياتي لاقدر الله لو توفيتي وش لي بالدنيا ؟ والله ما اقدر اعيش فيها , انتي لاتصيرين حساسه وبقوه .
شهد مازالت تبكي على صدر فيصل : فيصل عطني وقت اتقبل السالفه وان شاء الله اصير احسن مادري وش اللي قلب حالتي .
ابتسم فيصل بعد ماباس راسها : الله لايحرمني منك ويخليك لي ولعيالي .
شهد بمزح رغم حزنها : من الحين صارو عيالك , ماعندك إلا لتين ؟
فيصل : واخو ليتن اللي بالطريق ولا مسحوب عليه ؟
ابتسمت شهد وهي تحاول توقف دموعها : هو الاساس والاهتمام كله .
فيصل بحنان : يعني خلاص 9 اشهر اروح وارجع بروحي لأبها ؟
شهد : لا اروح معاك .
فيصل : مجنونه تروحين معاي وانتي حامل ؟ الزم ماعلي صحتك لو تركت وظيفتي كلها وجلست مقابل لك .

~ ~ ~


الساعه 4 ونص ومع اعتلاء صوت الاذان اللي يبعث الراحه والسكينه للقلوب .
صرختها المدويه افزعته من نومه : آآآآه بولد , بولد .
•° البارت الثامن والعشرون °•

مدخل البارت :

عن أبي هريرة قال قال رسول الله صلى الله عليه وسلم : ( إن للصلاة أولا وآخرا وإن أول وقت صلاة الظهر حين تزول الشمس وآخر وقتها حين يدخل وقت العصر وإن أول وقت صلاة العصر حين يدخل وقتها وإن آخر وقتها حين تصفر الشمس وإن أول وقت المغرب حين تغرب الشمس وإن آخر وقتها حين يغيب الأفق وإن أول وقت العشاء الآخرة حين يغيب الأفق وإن آخر وقتها حين ينتصف الليل وإن أول وقت الفجر حين يطلع الفجر وإن آخر وقتها حين تطلع الشمس . ( صحيح ) _ الصحيحة 1696 .

الساعه 4 ونص ومع اعتلاء صوت الاذان اللي يبعث الراحه والسكينه للقلوب .
صرختها المدويه افزعته من نومه : آآآآه بولد , بولد .
فز من نومه وهو يشوفها حاطه يدها على ظهرها وتصرخ بألم .
وقف وغسل وجهه على عجل وفرش اسنانه ولبس ثوبه .
شالها وهي تبكي : آآه احس اني بأموت .
وائل وهو ينزل مع الدرج بسرعه : يمه , يمه .
طلعت امه من غرفتها اللي سمعت صراخ فجر وعرفت انها بتولد .
طلعت معاهم للسياره .
وركبت وراء جنب فجر اللي تبكي بألم .
وصلو المستشفى بسرعه قصوى .
دخلو فجر دايركت غرفة الولاده .
وهو وامه واقفين قدام الغرفه .
يحترق شوق لضمة الصغير اللي كان معه لحظه بلحظه من علم انه نطفه الى اليوم .
" يارب سهل عليها وفرحني بشوفتها هي وولدي بالسلامه " هتف بحزن : عن اذنك يمه بروح اصلي .
وقفت العنود : وانا بروح للمصلى .
دخل وائل بالمسجد وصلى مع الجماعه ودعاء لفجر واخلص الدعاء لله .
رجع للمستشفى وهو يتمنى انه يوصل وهم يبشرونه بسلامة فجر .
وصل قدام غرفة الولاده .
وشاف امه جالسه ع الكرسي وتنتظر على احر من الجمر .
طلعت الدكتوره المنقبه وهي تقول : الف الف مبروك جالكم ولد .
فز وائل ووقف قدام الدكتوره وبلهفه : وفجر كيفها ؟
الدكتوره : الحمدلله سليمه .
العنود بسعاده مالها مثيل : دكتوره اقدر اشوف الطفل وامه ؟
الدكتوره : تفضلي خالتي .
ودخلت العنود يتبعها وائل .
سلمت على فجر اللي مازالت تحت تأثيرات المنوم .
طلعت العنود لحضانة الاطفال بتشوف حفيدها الاول .
اشتاقت له كثير كم حلمت وكم تمنت انها اول من يشيله , اول من يبوسه .
وهذي امنيتها تتحقق وحلمها واقع وسعادتها لا مثيل لها .
من طلعت العنود باس وائل جبين فجر .
وطلع للحضانه .




~ ~ ~


جناح عبدالله ورتيل...
صحت على همساته الحانيه : حبيبتي قومي صلي .
جلست رتيل وهي تعدل شعرها وترجعه وراء همس لها : صباح الورد .
رتيل وهي توقف : انت متى تروح لدوامك بتنفس شوي من امس وانت جالس على قلبي .
ابتسم عبدالله بعذوبه ابتسامه اكثر من جميله لايتقنها إلا هو : الحين بروح للدوام .
دخلت رتيل دورة المياه وخذت لها شور لبست قميص حوامل مشجر .
يوصل تحت ركبتها بدون اكمام ولبست جاليه بأكمام جبنيز .
وشعرها تركته مسدول ولبست فلات ابيض .
طلعت للغرفه ولفت شرشف الصلاه عليها بالكامل وصلت وخلصت .
وعبدالله مازال جالس على الاريكه ويطالعها .
توجهت للتسريحه وجلست ع الكرسي بتشغل نفسها بأي شي .
حست بحركة عبدالله وراها ارتبكت كثير .
وقف عبدالله وراها وانحنى وباس راسها وخدها : ام وائل اتصلت على جوالك من نص ساعه .
وقفت رتيل وبرعب : اكيد فيهم شي ولا فيه احد يتصل قبل صلاة الفجر بنص ساعه ؟
خذت جوالها اللي على التسريحه وهي قلقانه : صباح الخير يمه .
العنود بإبتسامه : صباح النور والسرور , اسفه يابنتي ازعجتك على الصباح , بس كنت بأبشرك ان وائل جاه ولد .
فرحت رتيل كثير وقالت بابتسامه : الف مبروك ويتربى بعزهم ان شاء الله , كيف الولد وامه ؟
العنود : الحمدلله بخير , انتي وش اخبارك ؟
رتيل : تمام , يمه هي بأي مستشفى ؟
العنود : بالنساء والولاده .
رتيل : مع السلامه الحين بجيكم .
وسكرت المكالمه وهي تنزل الجوال على التسريحه طالعت عبدالله : اخوي وائل جاه ولد بروح اسلم على زوجته .
عبدالله برفض تام : لا الوقت لسه بدري وانتي حامل مايصير تتعبين نفسك .
رتيل بحده : موضوع حملي انت اخر واحد يتكلم فيه والتعب راح يصير فيني مو فيك .
عبدالله باستغراب من هجومها عليه : ليش مو انا ابو اللي ببطنك ؟
رتيل : لو كان اهمك او يهمك اللي ببطني كان خليتني عند امي انت تدور اي شي يكدر خاطري مادري مخلوق من ايش ؟
عبدالله وهو يحتضنها : انتي اهم شي بحياتي ومن اولوياتي وياليت تتركين العناد وترضين علي .
رتيل وهي تبعده عنها وبين اسنانه : قلت لك لاتلمسني انت ماتفهم ؟
عبدالله بعد ماخذ نفس : يالله صباح خير انتي ماترتاحين إلا اذا قلتي هالكلمه .
رتيل بغصه : وانت ماترتاح إلا اذا عكرت مزاجي وضايقتني ؟
عبدالله بحنان : طالبك رتول ماتبكين , دموعك غاليه واذا كان تبين تروحين لأهلك رجعتك الحين لهم .
رتيل " مجنون يبيني ارجع لهم ؟
وانا ماصدقت انام بجنبه " : لا وش تبي الناس يقولون عنا امس راجعه له واليوم رايحه لأهلها .
ابتسم عبدالله بعد ماقبل يدها : مايهمني كلام الناس اهم شي راحتك .
رتيل وهي تسحب يدها من يده : انا مرتاحه هنا اذا خليت حركات المراهقين هذي .
ضحك عبدالله : حركات مراهقين ؟
رتيل : بتوديني لمرة اخوي ولا قلت لياسر ؟
عبدالله : لا انا بوديك , بس بعد مانفطر .




~ ~ ~


في الصباح بعد ماوصلو الفندق اللي بيستقرون فيه 15 يوم .
دبي...
فارس بعد مافتح باب جناح الفندق وبابتسامه : نورتي مكانك .
احلام بخجل : منور بوجودك .
بعد ماجلسو وافطرو .
قال فارس بهدوء : انتي اكيد عارفه سالفة طلاقي , اظن زوجة عبدالله قالت لك .
هزت احلام راسها بـ إيه .
فارس : بس انا ما اعرف سبب طلاقك ممكن تقولينه لي ؟
احلام بصدمه : ليش ؟
فارس بشفافيه : لأنا من البدايه نبي حياتنا صافيه مايعكرها شي .
احلام بإرتباك : يعني لازم ؟
فارس بإستغراب : ايه انا شريك حياتك ولازم اعرف عنك كل شي .
احلام " لازم افتح جروح الماضي " : قبل ثلاث سنوات تزوجت نادر من اقارب امي عشت معاه اول ثالث شهور بين شك ويقين
مره يرجع للبيت سكران ومره يرجع مافيه شي ويوميا على هالحاله انا سألت متخصصين في الادمان وثبت لي ان نادر مدمن
سترت عليه وماحبيت اخبر اهله انه مدمن بعد زواجنا بـ 6 شهور طلعنا لبيت مستقل لي انا ونادر وبعد ماكمل لنا اسبوعين ببيتنا الجديد
سافر نادر للهند وانا جلست عند امي وقبل لايرجع بليله رحت للبيت انظف وارتب عشان اذا رجع وبيته بأحلى صوره .
بعلت ريقها وبغصه : رجع وهو جايب معاه زوجته هنديه هندوسيه - وبحرقه - انا يبدلني بهندوسيه ! تهاوشت معاه وطردني من البيت الساعه 1 بالليل اتصلت على ياسر وجاء واخذني وطلقني من نادر بالغصب .
فارس ودمه يغلي من القهر : الحقير يهين بنت عمي على باله ماوراها رجال ؟
احلام استغربت من ردة فعله وقالت بهدوء : فارس الموضوع هذا له 3 سنوات ليش نفتح جروح قديمه خلاص هو اختار الهندوسيه علي .
فارس مسك يدها : الحمدلله ان ربي حطك بطريقي بأخذ لك حقك من النذل .
احلام انتفضت بجزع : لا تدنس يدك بدمه هو ماينفع معاه شي .
فارس : مهوب كفو عشان اقتله لو هو رجال كان قابل الرجال - وتذكر ياسر - إلا ياسر ماسوى له شي ؟
احلام تذكرت اصعب الايام اللي مرت عليها : كان يهدد ويتوعد ويتحلف فيه وانه راح يقتله الين ماحلفت امي انه لو راح له ماعاد تعرفه ولا هو ولد ولدها , وهو اهم شي عنده امي .






~ ~ ~


مستشفى النساء والولاده...
بالطابق الخامس وتحديداً غرفة فجر .
قبلت رتيل راس فجر : الف مبروك والحمدلله على سلامتك .
فجر بابتسامه رغم تعبها وارهاقها الواضح على وجهها : الله يبارك فيك , وعقبال مانهنيك بسلامتك انتي وولدك .
ابتسمت رتيل : امين يارب .
العنود بابتسامه : انتي بأي شهر ؟
رتيل : تو داخله السادس .
العنود : الله يقر عيني بشوفة ولدك بالسلامه .
رتيل : امين يارب , وين وائل بسلم عليه وابارك له .
العنود بضحكه : ههههههه يابعد عمري مسنتر عند الحضانه هو وسراب مع انهم بالبدايه مارضو يدخلونها .
رتيل وهي توقف : عن اذنكم بروح اسلم عليه , عبدالله ينتظرني بالسياره .
العنود وفجر : اذنك معاك .
طلعت رتيل وتوجهت للحضانه وارسلت لوائل وهي توقف قدام باب الحضانه انها بتسلم عليه .
طلع وائل ووراه سراب سلمو على رتيل : الف مبروك ياقلبي .
وائل بابتسامه : الله يبارك فيك يارب .
وسلمت رتيل على سراب : كيفك ياقلبي .
سراب : الحمدلله بخير , تعالي يارتيل شوفي ولد وائل يجنن يجنن .
ضحكت رتيل : بعدين ياقلبي هو بعده صغير مايصير ندخل عنده - وبإهتمام وهي تطالع وائل - إلا وش قررت تسميه ؟
وائل بابتسامه : فواز .
رتيل " ولد اخوي يصير اسمه على فواز
لا مستحيل وحرام يظلم الولد " : لا وائل فديتك دور لك اسم غير فواز .
وائل بعقلانيه : رتيل انتي زعلتي على خالي فواز لأنه حرمك من امك طيب ردي له جزاه رباك 23 سنه امن لك مستقبلك مع ولد خالك
رتيل والله حرام اللي تسوينه بخالي مهما كانت غلطته هو له فضل كبير عليك .
رتيل بعدم اهتمام : لو مهما سويت ماراح ارد له جميله علي , بس ارجوك لاتسمي ولدك فواز .
سراب بزعل : قلت له يسمي ولده هيثم بس هو ماعطاني وجه .
رتيل بمرح : يعني ترفض طلب اختنا الصغيره عشان اسم ؟
وائل بابتسامه : مايصير بخاطركم الا اللي تبون خلاص اسمه هيثم .
رتيل : جعلك تشوف هيثم عريس قول امين .
وائل : امين , عاد دورك جيبي له احلى عروس .
رتيل : ان شاء الله اجيب بنت عشان نزوجها لولدك , عن اذنك عبدالله ينتظرني بالسياره له نص ساعه تأخرت عليه .
وائل : اذنك معاك .
توجهت رتيل للمصعد ونزلت للدور الثاني مكان مراجعاتها الطبيه " اذا ماخليتك تعفن بالسياره ياعبدالله مانيب رتيل "
دخلت عند الدكتوره : سلام عليكم .
الدكتوره : عليكم السلام .
نزلت رتيل ورقة الموعد على طاولة الدكتوره .
بعد ماشافت الدكتوره الوقت المحدد بالورقه : ماعليش اسمحي لي انتي متقدمه كتير عن وئت الموعد هوا بائي ساعتين .
رتيل برجاء : عندي ظروف يادكتوره وانا مقدمه الوقت مو مأخرته .
الدكتوره : اوكي تعالي معاي ع الاشعه نعمل لكي اشاعة تحديد جنس الجنين .
قامت معاها رتيل وصعدو للدور الثالث دخلو قسم الاشعه .
وخلصت الاشاعه وتقاريرها بعد ساعه .
طلعت رتيل ونزلت بالمصعد للدور الارضي طلعت للشارع وشافت سيارة عبدالله .
ركبت وقال لها عبدالله : ساعتين وانتي بالمستشفى ما كأنه فيه احد ينتظرك ؟
رتيل بهدوء : كان اتصلت علي او طلعت للبيت .
عبدالله بحزم : ممكن اعرف وش تسوين بالساعتين اللي قضيتيهم بالمستشفى ؟ اخرتيني عن دوامي .
رتيل وهي تطالع عبدالله : لاتظن اني في يوم من الايام راح اخونك مثل ماعملت فيني لأني اخاف ربي بالمقام الاول والاخير .
عبدالله بعد ماخذ نفس عميق : وين راح بالك ؟ انا اقصد مراجعتك اللي اليوم لايكون رحتي لها .
رتيل بذهول : وش عرفك انه اليوم عندي موعد ؟
عبدالله بغموض : عشان تعرفين انه كل شي يخصك اعرف عنه اول بأول , والمراجعه اللي اليوم تحديد جنس الجنين .
رتيل بصدمه : انتي مين اللي قالك ؟
عبدالله : مو مهم مين اللي قالي , انتي رحتي للموعد او لا ؟
رتيل بإرتباك : ايه .
عبدالله بغضب وهو يطالع زحمة السيارة اللي قدامه : ليش ماقلتي لي اروح معاك ؟
رتيل بحده : اللي تخلى عني بالاول ليش يهتم لي بأخر شي ؟
عبدالله : اني اللي تخليتي عني ورحتي عند اهلك حتى خبر حملك انا اخر من عرف وبالصدفه بعد , الحين تعاتبيني ؟ انا كنت مخليك عند اهلك بمزاجي لأنه امي قالت لي اللي تتوحم على زوجها مستحيل تقدر تجلس عنده وانا خليتك شهر زياده بعد الوحم لأنه هذا اللي انتي تبينه - وبغضب- بس انتي ماينفع معاك الطيب لازم كل شي يصير غصب عنك .
رتيل بقهر : تخونني مع سكرتيرتك وتقولي اسامحك واعيش معاك ؟
عبدالله : انتي متأكده اني لايمكن اسويها .
رتيل هتفت بغضب : وش يثبت لي ؟
عبدالله : اتصلي على سوسن واسأليها بنفسك .
رتيل بعصبيه : بعد ما اتفقت معاها وش تقولي اذا اتصلت عليها .
عبدالله بتحذير : رتيل احترمي نفسك واحترميني .
رتيل : انت ما احترمت نفسك بالاول عشان احترمك .
عبدالله : الله يهديك ويلين راسك القاسي .




~ ~ ~




بعد صلاة العصر...
بيت مشاعل.
دخل ياسر بالبيت بعد ماصلى العصر بالمسجد اللي جنب بيتهم.
شاف امه ورهف يتقهوون وجلس جنب رهف بعد ماقبل راس امه .
مشاعل بابتسامه : تقبل الله .
ياسر بعد ماخذ الفنجال من رهف : منا ومنكم , وين رتيل لها يومين ماجات .
رهف بمرح : لها شهرين وهي عندنا مستكثر عليها يومين وهي عند عبدالله .
ضحك ياسر .
مشاعل تحس اليومين اللي راحو غير رهف وياسر متغيرين صايرين افضل من قبل يجلسون معاها يسولفون معاها .
قبل يومين كان كل شيء عكس اليوم يجلس ياسر وتلتزم رهف الصمت اللي مو من قواميس حياتها .
رهف مرحه كثيرة الكلام..واليوم مشاعل مبسوطه من رهف وياسر .
قالت مشاعل بابتسامه : متى تجيبون لنا بنوته ولا ولد يلمون الجو علي .
ياسر بمزح : يمه احنا ماننفع ولا نملى عليك الجو ؟
مشاعل : انتم فيكم الخير والبركه بس انت من الصبح الى الظهر وانت بالمستشفى ورهف بعد كم شهر بتتوظف وابقى لوحدي مثل قبل .
رهف بابتسامه : ان شاء الله قريب وتشوفين ولدنا او بنتنا .
مشاعل بلباقه : لا انتي بعدك عروس مالك إلا اربع اشهر .
رهف : اربع اشهر مو شوي ياعمتي إن شاء الله مايجي الشهر الجاي إلا انا حامل .
مشاعل وياسر : ان شاء الله .
وقفت مشاعل : عن اذنكم بروح اسوي اكل لزوجة اخو رتيل ولدت اليوم ومايصير ما اروح لهم , هم لهم فضل كبير على رتيل .
وقف ياسر وبغضب : يمه قولي لرتيل لا عاد تسلم على وائل ولا تروح له هو مايصير لها .
مشاعل بعصبيه : وش هالكلام ياياسر وائل اخو رتيل بالرضاعه وهذا شرع ربي ماتتعدا عليه .
جلس ياسر وطلع جواله واتصل على رتيل : الوو .
رتيل بابتسامه : هلا بالغالي .
ياسر : لو انا غالي من جد كان ماخالفتي كلامي قبل شهر قلت لك لاتروحين لوائل ولا تسلمين عليه .
رتيل بإستغراب : ليش ؟
ياسر : هو مو اخوك اللي ربتك نوال واللي ارضعتك العنود هو اشلون يصير اخوك ؟
رتيل بهدوء : ياسر لو سمحت لاتتدخل بالموضوع هذا عبدالله سمح لي اروح لهم وكم مره يجي وائل يسلم علي ماقالي شي عبدالله .
ياسر : عبدالله زوجك وطاعته واجبه , بس انا اخوك الكبير واحترامي واجب .
رتيل : اشلون تبيني اقطع بالناس اللي احسنو علي وربوني عندهم , ولعلمك انا عشت مع وائل 23 سنه ولا انت من ست اشهر وانا عارفتك .
ياسر بغضب : وتفضلين اخوك من الرضاعه علي ؟
رتيل بجزع : لا ماقلت كذا , انت ووائل عينين في راس , وانت حط نفسك مكاني وش راح تسوي .
ياسر انحرج من رتيل : اعترف اني اناني ولا ابيك تصيرين اخت احد غيري انا عزوتك وسندك بالدنيا , ولو انا مكانك سويت نفس اللي سويتيه .
رتيل بابتسامه : الله لايحرمني منك ياخوي .




~ ~ ~


ابها...
حضنت يسرا قمر وهي تقول لها بفرحه : الف الف مبروك ياقلبي .
قمر بابتسامه : الله يبارك فيش .
يسرا بمرح : عاد اذا جبتي بنت سميها يسرا واذا هو ولد سعيد على اسم ابوي .
قمر : اذا كان بنت من عيوني اسمها يسرا بس اسمحي لي اسم سعيد مهب حلو .
يسرا بمزح : ترا اقول لسلطان اخليه يضربش .
ضحكت قمر : الله لايعيد تيك السالفه , وسلطان ماراح يضربني وهو يعرف اني حامل .
يسرا وهي تقرص خد قمر : قد لش شهر حامل وتو تتذكري تقولي لي .
قمر : هههههه والله حتى سلطان تو عرف وامي بعدها ماعرفت شي .
يسرا : مجنونه ماقلتي لآمك وتفرحيها ؟
قمر : انا يوم قالت لي شهد انها حامل تشجعت وقُلت لسلطان اني حامل .
يسرا بابتسامه : جيبي لولد شهد عروس , مانبغى عيال عايلتنا كلهم عيال .
قمر : والله اتمنى اني اجيب بنت , البنت احلى من الولد بكثير .
يسرا بمزح : قمر الله يخليش اخطبيني لأخوش فيصل عشان اجيب ولد مثل وسامته وتراني لايقه عليه بقوه .
قرصت قمر فخذ يسرا وبمزح : نفروبش تبغي شهد تزعلي علي ؟
يسرا وهي تفرك مكان قرصة قمر : قطعتي ارجيلي مره تضربيني ومره تقبصيني خلاص تقطعت .
قمر : ههههههههههههه ياحبي لش يايسرا - ووقفت قمر - بروح ابشر عمتي اني حامل .
يسرا بحزن : ماراح تعبرلش عن سعادتها ولا راح تفهمش خليها .
قمر بإستغراب : انتي تقولي عن امش كذا ؟ لا انا لازم اروح لخالتي واقول لها يكفي انها راح تسمعني مابيها تنجرح مني اذا جبت ولدي او بنتي وهي توها تعرف .
يسرا وهي تبكي : الله يشفيها امي صار عليهم حادث هي وابوي ابوي مات وامي بقت بالدنيا مشلوله ولا تتكلم من هول صدمتها صارت ماتتكلم .
قمر وهي تحضن يسرا : بس الحمدلله ربي اخذ منها وعطاها اخذ منها حركتها ونطقها بس خلا لها سمعها .
يسرا : الحمدلله على كل حال .
قمر بابتسامه : يله انزلي معاي على الاقل عمتي تفهم عليش اكثر من انها تفهم علي .
نزلو يسرا وقمر وشافو العمه على كرسيها المتحرك تتابع الاخبار .
باست قمر راس عمتها وبابتسامه : شخبارش عمتي ؟
ام هادي هزت راسها بمعني بخير .
قمر بابتسامه : عندي لش خبر راح يفرحش .
ام هادي حركة يدها بمعنى ( ايش هو ) .
قمر : انا حامل .
ام هادي ابتسمت ونزلت دمعه من عينها وصارت تتكلم بالاشاره .
قمر مسحت دمعة ام هادي وباست راسها ويدها : عمتي لا تبكين الله يخليش .
يسرا سحبت قمر : تعالي شوي بقولش امي وش قالت لش .
قمر : وش قالت ؟
يسرا ودموعها تنزل على خدودها : تقولش هي كانت تتمنى تربي عيال سلطان وتشلهم بس ربي ماكتب لها .
حينها انفجرت قمر ببكاء مرير .




~ ~ ~




بيت ابراهيم العامر...
هاجر بابتسامه : ما اوصيك يارهف جيبي لولد عبدالله احلى عروس .
رهف بابتسامه : وش فيكم علي امس عمتي مشاعل واليوم امي .
رتيل بمزح : ما الومهم يبون عروس حلوه لولدهم اللي زينه يغطي على العالم كله .
رهف بضحكه : اجل مابي اجيب له عروس انا ابي زوج بنتي رجال قول وفعل .
رتيل وهي تضرب كتف رهف بخفه : احترمي نفسك اصلا تحلمون ولدي يطالع بنتكم .
انفتح باب المدخل الرئيسي ودخل عبدالله بلبس الدوام ومعاه شنطته الطبيه .
قامو رهف وشهد وسلمو عليه .
وقبل راس امه : تو مانور البيت واخيرآ جيتي يارهف .
رهف بابتسامه : ايه ياسر عنده فتره مسائيه اليوم وجيت عندكم .
عبدالله بضحكه : هههههههه شكلي بحط كل يوم عنده فترتين .
رهف وهي تطالع رتيل : ترا اذا زوجك سواها اخليه من العصر الين بعد العشاء يجلس عندي انا وعمتي .
رتيل بضحكه : عادي اروح معاه - وبهمس لرهف - لو انا مو حامل كان رحت معاه للمستشفى من الصباح الين العصر .
رهف : ههههههه والله تسوينها , إلا انتي ليش سحبتي ملفك ؟
رتيل : عشان اتفرغ لزوجي وحملي انا مو ملزومه بالناس على قولة اخوك .
رهف : اطلعي ورا زوجك عيب يروح لجناحه وانتي هنا .
رتيل : ههههههههههههههه شوف مين اللي يعلمني الاصول , اذكر كان ياسر يطلع من البيت ويرجع وانتي ماتدرين عنه .
رهف بمرح : انا وياسر غير .
وقفت رتيل : عن اذنكم .
وطلعت تمشي مع الدرج ببطء تحس انها ثقيله وحركتها ثقيله .
وصلت جناحهم ودخلت وشافت عبدالله طالع من غرفة تبديل الملابس لابس ثوب ابيض ويجفف شعره .
جلس على الاريكه وسكرت رتيل التكييف طالعها عبدالله بإستغراب : انتي ماتحسين حر موت .
رتيل ببرود : اخاف تجيك جلطه يادكتور .
عبدالله بخبث : مهمته ؟
رتيل هزت كتفيها : لا , بس مابي اترمل ويطلع ولدي على الدنيا يتيم .
ضحك عبدالله : تفكيرك راقي يادكتوره .
رتيل وهي تجلس ع السرير : كيف مايصير راقي وانا عايشه عندك ؟
عبدالله مارد عليها لأنه كل ماتكلمو احتد النقاش بينهم وتهاوشو .
وهو تعب كل يوم وهو يتخانق معاها .
عبدالله وهو يوقف : انا بروح اجلس مع خواتي ياليت قدامهم تحترميني شوي .
رتيل بعصبيه : وانا متى قليت ادبي او ما احترمتك قدامهم ؟
عبدالله : من بعد مارجعتي لي ماجلسنا عند اهلي اخاف بعد ماتحترميني قلت انبهها لأني وقتها ماراح اسكت .
رتيل بسخريه : يعني تطلع قوتك ومراجلك علي قدام اهلك ؟
عبدالله مشى ومارد عليها .
مشت وراه رتيل .
ونزلت معاه .
وبعد ماجلسو وتقهو وبين سواليف اغلبها تدور بين عبدالله ورهف .
كانت رتيل ساكته مانطقت بكلمه من يوم جلست .
رهف بضحكه : مو عادتك رتيل ساكته .
ابتسمت رتيل وبمزح : مخليه المجال لك انتي لو ماتكلمتي احتمال يصير عندك مرض قهري , الله يعين اخوي عليك .
رهف وهي تطالع عبدالله : الله يعين عبود عليك انا مادري اشلون بتربين عياله انتي وتفكيرك المنحط .
عبدالله : رهيف ماسمح لك تغلطين على زوجتي .
رتيل بضحكه : هاهاها تعيشين وتاكلين غيرها يارهوف .
رهف بقهر مصطنع : اذا جيتي ببيتنا نستغل وجودك عندنا واقول لياسر على فعايلك فيني وهو بياخذ حقي .
رتيل طالعة بشهد اللي جالسه جنبها وهمست لها : وش فيك حزينه ؟ من اليوم .
صرخت رهف : لا تسحبين علي .
طالعتها رتيل ودارت نظرها لشهد وهي تعيد عليها السؤال .
شهد همست بحزن شفاف : انا حامل .
ابتسمت رتيل : والشي هذا يعني يحزن ؟ احمدي ربك وافرحي بالنعمه هذي .
شهد : بس لتين بعدها صغيره .
رتيل باستغراب : اي صغيره يرحم امك ؟ عمرها 5 سنوات لو غيرك كان عندها غير شهد على الاقل ولدين .
شهد : بس انا مابي اطفال الفتره هذي .
رتيل بإستغراب : بينكم خلافات انتي وفيصل ؟


بسم الله الرحمن الرحيم ..
مساءكم معطر بذكر الله طاهر كطهر قلوبكم .
اعجز عن الحديث في الختام فما يتسعدني إلا ان اشكركم فمن قلبي شكراً شكراً بحجم السماء .
سعيده جداً بإحتوائكم لي بهذا المنتدى المبارك .
شكراً لا تفيكم حقكم الله يسعدكم بقدر ما اسعدتوني بردودكم ومتابعتكم

اسأل الله ان يجمعنا في لقاء أخر .

.
.
.
•° البارت الأخير °•








مدخل البارت :








قال تعالى " إِنَّ فِي خَلْقِ السَّمَاوَاتِ وَالأَرْضِ وَاخْتِلاَفِ اللَّيْلِ وَالنَّهَارِ لآيَاتٍ لِّأُوْلِي الألْبَابِ * الَّذِينَ يَذْكُرُونَ اللّهَ قِيَاماً وَقُعُوداً وَعَلَىَ جُنُوبِهِمْ وَيَتَفَكَّرُونَ فِي خَلْقِ السَّمَاوَاتِ وَالأَرْضِ رَبَّنَا مَا خَلَقْتَ هَذا بَاطِلاً سُبْحَانَكَ فَقِنَا عَذَابَ النَّارِ " (90-91 أل عمران)
-
-
-
-
-
رتيل بإستغراب : بينكم خلافات انتي وفيصل ؟
شهد : لا بس انا مابي اولاد .
رتيل بتحذير : احمدي ربك لايسلب منك النعمه هذي غيرك محروم منها يتمنون طفل لهم اكثر من ثلاثين سنه وانتي متضايقه عشانك حامل ؟
قطع عليهم حديثهم رهف : حرام تتكلمون كذا وانا موجوده ع الاقل انتظرو ساعه يجي ياسر وياخذني انا كذا احترق من الفضول .
رتيل بابتسامه : يابعد عمري يامرة اخوي كنا نتكلم بحمل شهد انتي بزر وش دخلك .
رهف بصدمه : شهد حامل ؟
شهد هزت راسها بإيه .
هاجر بغضب : ليش ماقلتي لنا ؟
شهد بهدوء : هذا انا قلت لرتيل وهي وصلت لكم الخبر وانا ماعرفت إلا من كم يوم .
ابتسم عبدالله : الله يتمم لك وتولدين بالسلامه ان شاء الله وتجيبين لولدي احلى عروس .
رهف بتساؤل : إلا رتول انتي حامل ببنت ولا ولد ؟
ابتسمت رتيل : لا ولد اليوم سويت اشاعه .
هاجر بابتسامه : شدي حيلك يارهف واحملي عشان تولدون بوقت قريب من بعض .
رهف بهدوء : يجيب الله خير .




~ ~ ~




بعد شهرين من العنا والشقا .
والراحه والرخا .
قلوب بنعيم وقلوب بجحيم .
رتيل الحامل دخلت بالشهر التاسع...لا زالت زعلانه على عبدالله .
عبدالله...يداريها ويحاول مايحتك فيها عشان هي تبادر وتقول له انها راضيه عنه .




~ ~ ~


بيت ابراهيم العامر...
احلام العروس الجديده جالسه جنب رتيل بنت اخوها : رتيّل ليش مارحتي عند امك ؟ داخله شهرك من يومين .
رتيل بمزح : تبين الجو يصفى لك ؟ انا على قلبك وبعد نفاسي هنا .
احلام بذهول : من جدك انتي نفاسك بتقضينه هنا ؟
رتيل وهي توقف وتحط يدها اسفل خصرها وتحس بألم وثقل : بطلع من المستشفى لبيت امي - وبهمس - مع اني ماصبر عن عبود بس الله يصبر قلبي 40 يوم .
غمزت لها احلام : ياعيني يارتول وكل هالوقت ماكفاك ؟
رتيل : لامايكفيني مع عبدالله لو 100 سنه .
طلعت رتيل لجناحها وهي تحس بإرهاق وانفاسها تعلو وتهبط .
طلع عبدالله من الغرفه وانذهل من شكلها تتنفس بسرعه وحبات العرق متساقطه على جبينها .
همس لها وهو يوقف قدامها : وش فيك ؟
جلست رتيل على الكنب بتهالك : مافيني شي بس الطلعه والنزله مع الدرج مرهقه بشكل .
عبدالله وهو يجلس جنبها ويلف يده على خصرها : حبيبتي مو لازم تنزلين تحت , ولا نرتب لنا احد غرف الدور الارضي عشان حتى نفاسك يصير فيها احسن من انك تروحين لبيت امك .
رتيل وهي تبعد يده عنها : لا عاد نفاسي اكيد عند امي , وانا مابقى لي شي واولد اتحمل التعب بس شوي وهو كله خمس دقايق .
عبدالله : لا مو شوي انتي تتعبيني معاك وتتعبين ولدي , ارتاحي .
رتيل رفعت حاجبها وبإستنكار : يعني مهتم لي انا وولدي ؟
عبدالله بابتسامه : اكيد بهتم لك .
رتيل : واذا قلت لك لاتهتم فيني مثل ما انا ناسيه اصلآ انك عايش عندي ؟
عبدالله هز كتفيه وببساطه : يمكن انتي ماعندك انسانيه بس انا انسان واهتم باللي حولي , ويمكن عملي كـ طبيب ساعد على اني اهتم للناس اكثر.
انحرجت رتيل من رده ومابينت له حرجها وبصوت غاضب : طيب وانا مو مهتمه لك وين المشكله يعني ؟
عبدالله بنصف ابتسامه : مافيه مشكله اهم شي انك قدام عيني .
رتيل وهي توقف : الجلسه معاك تقصر العمر .


.


.


.


.


بالطرف الآخر...
جلس فارس جنب احلام اللي جالسه بالصاله : وين امي غريبه جالسه بروحك ؟
احلام بابتسامه : عمتي راحت لشهد بعد عمري بنتها تعبانه وهي حامل ماتقدر تقوم ببنتها .
فارس وهو يحتضن كتفيها : عقبال ماتحملين ان شاء الله .
ابتسمت احلام وهمست لفارس : وانا حامل بالاسبوع الثاني .
مابين حلم وتصديق .
مابين نقيض ونقيض .
يحس انه سمعها غلط يخاف يسألها ويخيب امله .
قال بهمس مختلط بأمل : هاا ؟ حامل ؟
استغربت احلام ردت فعله واعادت كلمها : ايه حامل بالا.....
قاطعها وهو يحتضنها بقوه : الف مبروك ياقلبي , والله فرحان فيك...مادري وشلون اعبرلك عن فرحي .
ضحكت احلام : تخبطك بالكلام يكفي عن التعبير .
وقف فارس وهو يقول بفرحه : ببشر امي تنتظر هالخبر اكثر من 5 سنوات .
واتصل على امه وردت بـ : هلا فارس .
فارس بابتسامه : يمه ابشرك احلام حامل .
هاجر : الف الف مبروك حبيبي الله يتمم لها على خير ان شاء والله وتولد بالسلامه يارب , هي عندك ؟
فارس : الله يبارك فيك , ايه موجوده .
واعطى احلام الجوال : هلا عمتي .
هاجر بفرحه : مبروك حبيبتي .
احلام : الله يبارك فيك .
هاجر بإهتمام : بأي شهر انتي ؟
احلام : الاسبوع الثاني .
هاجر : الله يتمم لك يارب , حبيبتي خذيتي فيتامينات ؟
احلام بابتسامه : ايه .
هاجر : حبيبتي انتبهي لنفسك عاد هذا ولد فارس اللي ننتظره اكثر من 5 سنوات يارب انه يجي بسلامته هو وامه .
احلام : امين يارب .
هاجر : مع السلامه حبيبتي .
احلام : مع السلامه .
وسكرت الجوال واعطته فارس .




~ ~ ~


مضت ثلاث ايام .
ظهر يوم الاحد...
بيت مشاعل...
جالسه بجناحها مهومه وشايله همها اللي قد الجبال .
ماتبي تنزل تحت وتتضايق وتضايق عمتها مشاعل .
ضلت بجناحها قرابة الـ 6 ساعات من يوم طلع ياسر الساعه 6 ونص الى الان الساعه 12 الظهر وهي معتكفه بجناحها .
سمعت آذان صلاة الظهر ورددت مع الآذان اتباعآ للسنه .
دعت ربها بتضرع وخشوع كمآ هو معروف ان الوقت مابين الاذان والاقامه اوقات استجابة دعاء .
بعد ماخلصت من دعائها وخشوعها لفت عليها شرشف صلاتها وصلت الظهر نزلت الشرشف وسفطته وهي تشوف ياسر يفتح الباب : مساء الخير.
نطت له رهف بفرح ووقفت قدامه : مساء النور , وش فيك تأخرت اليوم .
ابتسم ياسر بعد ماباس خدها : كل يوم اطلع مثل اليوم ولا اليوم مشتاقه لي كثير .
انخرطت رهف ببكاء .
ياسر انصدم منها ومن بكاءها الهستيري مو معقوله تبكي عشان كلمه عابره قالها مزحه .
احتضنها وهو يقول بخوف : رهف,رهف وش فيك ؟
رهف وهي تبكي وتشهق بقوه : ياسر انا لي ستة اشهر متزوجه ماحملت الى الحين , معقوله عندي مشاكل مثل غاده ؟
ابتسم ياسر وهو يحررها من حضنه ويرفع وجهها له : انتي مالك إلا شهرين متزوجه .
رهف : بس ولو شهرين كفايه , هذي احلام حامل بعد زواجها بشهرين رتيل حملت بعد زواجها بشهر واسبوعين , انا لي شهرين ونص ماحملت الى الحين , ياسر الله يخليك بنروح نحلل واذا المشكله فيني بحاول اتعالج مابي عمتي تنحرم من عيالك .
ياسر بضيق : وافرضي انتي عقيم ومالك علاج ؟
رهف وهي تعاود البكاء وترمي نفسها بحضنه وبوهن وصوت خافت موجع : تتزوج اللي تملا لك البيت بزران .
ياسر انتفض من كلامها : مستحيل اتزوج غيرك لو كلك عيوب انتي بعيني كامله والكامل وجه الله , طيب فرضنا وقلنا المشكله من عندي وقتها بتطلبين الطلاق وتشوفين حياتك ؟
انتفضت رهف برعب مستحيل انها تترك ياسر .
لو كان المشكله منه هو بتتمسك فيه اكثر .
هو بعينها كل شي ويكفيها عن الاطفال .
يكيفها عن اهلها هو كل حياتها .
قالت بغضب : فال الله ولا فالك .
ياسر : طيب ليش الخوف ؟ ترا طبيعي تتأخري بحملك عمتي الهنوف ماحملت إلا بعد زواجها بثلاث سنوات واغلب الناس كذا .
رهف برجفه : بس بس , انا اخاف ان مشكلة غاده تنتقل لي لأن الخوات نفس بعض .
ابتسم ياسر وبمزح : دام الخوات نفس بعض انتي نفس شهد ان شاء الله .
رهف : امين ياربي متشفقه على بيبي صغير يملي على عمتي طفشها ويثقلني شوي على قولة رتيل .
ياسر بضحكه : هههههههه ما اشوف ولدها ثقلها استخفت اكثر يوم حملت .
رهف " ياربي ارزقني بمولود يملى علي حياتي " وبتردد : طيب حبيبي لو عندنا مشكله , عادي ناخذ اطفال من دار الايتام ونربيهم عندنا ؟
نكسب فيهم اجر والرسول صلى الله عليه وسلم قال ( انا وكافل اليتيم كهاتين بالجنه ) يعني احنا محرومين من الاطفال وهم محرومين من الاباء والامهات ليش مانحتويهم ونربيهم معانا ؟
ياسر بهدوء : الموضوع هذا تكلمي فيه بعد عشر سنوات مو الحين انتي لسه عروس متى تفهمين ؟




~ ~ ~


بيت ابراهيم العامر...
دخل عبدالله جناحه بعد ماتغدا مع ابوه وفارس .
دخل الغرفه هاديه عدا من صوت خافت يحدثه التكييف البارد .
والاضاءات الصفراء الخافته صادره من الابجوارات اللي يمين ويسار السرير .
لفت انتباهه رتيل اللي نايمه ومو متعدله بنومتها .
راح لها عبدالله ورفع راسها وحط تحته الوساده .
رتيل حست فيه وانصعقت يوم رفع راسها وسوت نفسها نايمه .
تمدد عبدالله بالجهه الثانيه من السرير وهو يطالع رتيل .
غفى وهو سرحان فيها وبحبها وبجفاها وبقربها .
رتيل جلست وسندت ظهرها على السرير وهي تطالع عبدالله .
مدت يدها لراس عبدالله اللي جنبها بتردد شديد .
مسحت على شعره وقالت بقلبها " الله يخليك لي وجعلني مافقدك - وابتسمت - ويخليك لولدك "
ترجلت من سريرها وتوجهت لدورة المياه وهي تتمنى قرب اليوم اللي فيه يتم الصلح بينها هي وعبدالله .
" من جد انا غبيه ودمي ثقيل ولا ازعل عليه
اكثر من سبع اشهر عشان شي بايخ ومايستاهل
لا هو خانني مع سوسن ويستاهل اللي جاه
بس خلاص مافيني اتحمل واصبر
بعد ولادتي ان شاء الله بيصفي كل شي
وانسى كل اللي مضى "
اخذت لها شور .
وصلت العصر .
وجلست ع السرير جنب عبدالله : عبدالله , عبدالله .
لكن لامجيب عبدالله مازال نايم .
حطت يدها على كتفه وهزته : عبدالله قوم الصلاه بتفوتك .
عبدالله مازال مسكر عيونه مسك يدها وقال بصوت كله نوم : هممم طيب بقوم .
حاولت رتيل تسحب يدها ولكن فشلت وقالت بصوت عالي : عبدالله حرام عليك الصلاه راح وقتها .
جلس عبدالله وترك يدها وطالعها : متى ترحميني وتسامحيني حلمت بأحلام ماتمنيت اصحى منها .
رتيل مادرت عليه وهي تحاول تشغل نفسها بترتيب الوسادات والفراش .
باس عبدالله راسها وبعثر شعرها ودخل دورة المياه .
لبست رتيل صندلها الابيض الخفيف وخذت طرحتها احتياطآ لو دخل فارس .
نزلت تحت وشافت احلام تأكل فشار وتتابع التلفزيون : مساء الخير .
احلام بابتسامه : مساء النور هلا بالنوامه .
رتيل : هلا بك اكثر , يله ادخلي للمجلس زوجي الحين بينزل .
احلام وهي توقف : وانتي تعالي معاي زوجي الحين راجع من المسجد .
ودخلو بالمجلس وطالعة احلام برتيل : انتي متى تولدين يأم كرشه ؟
ضحكت رتيل : ههههه الحمدلله مابقى شي بس انتي اللي بتكبر كرشتك الله يعينك , يارب انك حامل بتؤام .
احلام : ههههههههههه اذا كان تؤم واحد لي وواحد لك ياقلبي .
رتيل بمرح : لا والله ؟ وش علي من عيال الناس الزم ماعلي عيالي .
احلام بمرحها المعتاد : عادي انتي مرة عمهم اولى فيهم من غيرك .
رتيل بضحكه : عيالك اكيد بيصيرون مجانين نفسك وماحد متحملهم غيرك .






~ ~ ~




عصر يوم الاربعاء .
بيت مشاعل...
قهوة العصر بالصاله .
صبت رهف فنجال لعمتها ومدته لها اخذته مشاعل وهي تقول : جعلني اشوف عيالكم .
عاليه [ ام ناصر ] : امين يارب .
لاحظ ياسر الدموع اللي اجتمعت بعيون رهف ورجفة يدينها اللي هي حاضنه .
ياسر : ان شاء الله بتشوفون عيالي بس مو الحين .
مشاعل بفزع : ليش ؟
ياسر بهدوء : رهف لسه صغيره .
عاليه برجاء : الله يخليك لي اترك هالحكي الفاضي لو رهف صغيره كان مازوجوها اهلها , ورهف عمرها 24 قد رتيل اللي الحين بتصير ام .
وقفت رهف وقالت بإرتباك : عن اذنكم نسيت جوالي بغرفتي بروح اجيبه .
وراحت تركض مع الدرج سكرت الباب بقوه وهي تسند ظهرها عليه وتعطي لدموعها الحريه بالنزول " آآه ياربي صبرني
على حكيهم هذا وانا مالي إلا 6 اشهر من زواجي
بعد سنتين وش راح يقولون
ياربي فرحني بحملي ياربي "
دخلت بغرفتها وخذت جوالها واتصلت على شهد : الوو .
رهف وهي تبكي : هلا شهد مشغوله ؟
فزت شهد اللي جالسه تأكل لتين ووقفت : رهوف حبيبتي فيك شي ؟
رهف مازالت تبكي : لا مافيني شي , بس جدة ياسر متضايقه عشاني ماحملت .
شهد بإرتياح وهي تجلس : الله يهديك على بالي صاير لك شي .
رهف : بس هذا هو اللي صار لي اكيد ياشهد بتكثر اسألتهم هالفتره خصوصآ يوم حملت احلام .
شهد : طيب وين المشكله ام فيصل قبل كانت بتزوج فيصل عشاني ماحملت بعد ماجبت لتين .
رهف : بس انتي تتحملين انا ما اقدر اتحمل كلام الناس , وقبل يومين رحت للمستشفى وسمعت فيه حرمتين يقولون هذي زوجة ياسر عقيم مثل اختها .
شهد بهدوء : رهف حبيبتي الشي هذا من الله اذا حملتي خير وبركه اذا ماحملتي ربي بيرزقك بأحسن من الاولاد .
رهف : يعني ياسر بيصبر علي وانا عقيم , شهد انا متأكده انه عندي نفس مشكلة غاده .
شهد : تعوذي من الشيطان وبكره روحي انتي وياسر وشوفو المشكله من عند مين .
رهف بين شهقاتها : احنا اخذنا فحص واليوم النتيجه خايفه من ردة فعله اذا صارت المشكله مني وخايفه اكثر اذا صارت منه .
شهد : توكلي على الله وتأكدي انه لن يصيبك إلا ماكتب الله لك .
رهف بألم : ونعم بالله , قلت لياسر امس وعصب علي لما قلت اذا كان انا عقيم تزوج علي .
شهد : شي طبيعي هو يحبك وراضي فيك سوا عقيم او سليمه .
رهف بعد ما اخذت نفس : ياقلبي ياشهد شكلي نكدت عليك , انا مافيني شي بس بشكي لك ماعندي غيرك .
شهد بابتسامه : افا عليك يارهيف اشكي وقولي كل اللي عندك اهم شي راحتك .
رهف : تسلمين حبيبتي , مع السلامه .
شهد : مع السلامه .
وسكرت المكالمه ونزلت الجوال على السرير ودخلت لدورة المياه وقفت قدام المغسله وغسلت وجهها .
ورجعت للغرفه وجلست قدام التسريحه حطت قلوس وردي وكحل ومسكرا تخفي حزنها .
خذت جوالها وهي ترسم على وجهها ابتسامه ونزلت تحت وشافت ياسر وامه جالسين لوحدهم .
ارتاحت كثير وهي ماتشوف عاليه جالسه رغم انها طيبه الى ابعد حد ومعتبره رهف احد بناتها بس رهف تتجنب كلام عاليه عن حملها وتأخره .
جلست رهف جنب مشاعل وقالت بابتسامه : اسفه تأخرت عليكم بس كلمت شهد .
مشاعل وهي تطالع رهف : انا توقعت انك متضايقه من كلام عمتي .
تصنعت رهف الابتسامه : لا بالعكس ماتضايقت ولا فيه شي يضايقني .
ياسر " الحمدلله على بالي انها رايحه تبكي " .
رن جوال مشاعل وكان المتصل عبدالله : هلا عبدالله .
عبدالله بإرتباك : عمتي رتيل بتولد بأخذك معي للمستشفى .
فزت مشاعل : خلاص انا جاهزه .
وراحت بسرعه وخذت عبايتها ولبستها على عجل ولبس طرحتها ونقابها وطلعت من غرفتها بعجله .
ياسر وهو يوقف : يمه وش صاير .
مشاعل بإستعجال وهو تشوف جوالها يرن : رتيل بتولد .
وطلعت بسرعه لسيارة عبدالله وركبت قدام .
وآلمها شكل رتيل اللي راكبه بالمقعد الخلفي .
وتصارخ من الالم .
رتيل وهي تبكي : يمه بموت , بموت - واخذت نفس - امانه معاك يمه ولدي لايربيه غيرك .
عبدالله انتفض برعب : رتيل وش هالكلام ان شاء الله ولدك مأحد مربيه غيرك .
رتيل عضت على شفتها من الالم وقالت بتعب وانفاسها تتسارع : عبدالله سامحني , والله انا احبك .
عبدالله تمنى الموت ولا يسمع كلامها وهي كأنها راحله عن الدنيا : رتيل عمري لاتقولين كذا لاتقلقيني عليك اكثر .
رتيل وهي تبكي : آآآه بموت .
وصلو المستشفى بسرعه .
ونزلو رتيل ودخلو لغرفة الولاده .
ووقفو مشاعل وعبدالله قدام الغرفه .
وبأقل من نص ساعه وهاجر واحلام ورهف موجودين .
وصل ياسر وهو ماسك يد جدته اللي تبكي .
جلست عاليه على الكرسي وهي تدعي لرتيل .
مشاعل احلام هاجر رهف ياسر...قلقين الى الذوره القصوى .
عبدالله نفذ صبره واقف بعيد عنهم ومسند ظهره على الجدار وكلماتها الاخيره ترن بإذنه بشكل مزعج .
" من اللي يبقى لي بعدك يارتيل
لارحتي من الدنيا وش لي فيها انا
ولدك وش ذنبه يطلع للدنيا يتيم
ماراح يلقى له ام احن وارق من قلبك عليه
حتى امك ماراح تقدم له نص اللي كنتي بتقدمين له
مين اللي يحضنه بالليل الداوي المخيف للأطفال
مين اللي يهتم فيه ويهتم بنظافته واكله
مين اللي بيكون معاه خطوه بخطوه من يوم ينطق اول كلمه ويجلس ويحبي ويمشي
مين اللي بيلبسه الثوب الابيض ويحفزه على استقبال اول يوم دارسي
مين اللي يبلبسه بشته الاسود ويبخره بزواجه ويفرح له
آآآه يارتيل , الله يخليك لي ولا يحرمني منك
جعل يومي قبل يومك , جعلني اموت ولا اسمع خبر وفاتك "
طلعه من افكاره صوت امه اللي همست له : وش فيك ياولدي ؟
عبدالله بصوت مخنوق : يمه هي تقول انها بتموت , كلامها يقطع القلب .
هاجر : ياقلبي كل وحده بتولد تتوقع انها ماتت خلاص انت ادعي لها ان الله يقومها بالسلامه .
عبدالله دعاء لها من كل قلبه .
طلعت الدكتور بعد ساعتين من الترقب والخوف والبكاء .
هتفت بـ : وين زوج رتيل ناصر .
توجه لها عبدالله : انا زوجها .
الدكتوره : الف مبروك جالك ولد .
عبدالله بإهتمام : كيف رتيل ؟
الدكتوره : الحمدلله حالتها مستقره .
عبدالله : ابي اشوفها .
الدكتوره : تفضل .
لبس عبدالله الكمام ودخل .
طالع برتيل اللي جالسه على السرير وبيدها صغيرها .
تتأمل شكله عيونه الصغيره انفه وفمه .
اصابعه الرقيقه النحيله .
وجهه المحمر .
نزل عبدالله كمامه وباس راسها ويدها : الحمدلله على سلامتك حبيبتي .
رتيل نزلت ولدها على سريره واحتضنت عبدالله اللي جلس جنبها وهي تنتحب .
ابتعد عبدالله عن حضنها ولف يدينه على ظهرها وهو يحضنها لصدره : خلاص حبيبتي ماله داعي البكاء .
رتيل وهي تقبل كتف عبدالله : سامحني عبدالله انا زعلت عليك 7 اشهر بدون سبب .
عبدالله باس راسها : مسامحك ياعمر عبدالله .




~ ~ ~


من عرفو ان رتيل جابت ولد طلعو ياسر ورهف يأخذون النتيجه من الدكتوره .
دخلو بالمكتب ويد رهف ترتجف وسط يد ياسر : تفضلو .
جلسو .
وتكلمت الدكتوره المصريه : استازه رهف انتي خايفه كدا ليه ؟
رهف انفجرت ببكاء " اكيد المشكله مني الحمدلله انها مني ولاهي من ياسر "
الدكتوره : رهف ايه اللي حصل لك ؟ الف مبروك انتي حامل بالاسبوع التاني .
ماستوعبت رهف كلام الدكتوره .
وقف ياسر وهمس لرهف وهو ينحني لها : رهوف حبيبتي هذي الدكتوره تقول انك حامل ليش تبكين ؟
رهف بين شهقاتها : صدق يادكتوره انا حامل ولا لا ؟ متأكدين انها نتيجتي ؟
الدكتوره : ياحبيبتي انتي ئلئانه ومتوتره كدا وهوا الموضوع مايستاهلش انتي لساتك عروس كيف لو انتي ماحلمتشي من 6 سنوات حتئولي ايه ؟
رهف وهي تمسح دموعها : لأني كنت على يقين اني عقيم .
الدكتوره : تفألي بالخير , وحتقيبي ان شاء الله احلى مولود .


~ ~ ~


اليوم الثاني .
عبدالله وهو يجلس جنب رتيل بعد مانزل بوكيه الورد : حبيبتي وش تبين نسمي ولدنا ؟
رتيل بتفكر : اممم ابراهيم .
عبدالله : هههههههه فارس يقول لي لاتسمي ابراهيم لأنه اسم ولده , وحتى ابوي عطاني كذا اسم .
رتيل بابتسامه : لبئ خالي مو من الشياب اللي اسماهم من جيلهم هو قالي اختاري اسم هتان ولا مهند .
ابتسم عبدالله : حبيبتي وش رايك اسمه مهند بن عبدالله .
رتيل اتسعت ابتسامتها : فديت مهند وابوه .
احتضن عبدالله رتيل وباس خدها وهو يقول : الله يخليك لي يام مهند .
ضحكت رتيل : من الحين ام مهند .
احتضنها عبدالله اكثر : بكره بتنورين بيتك ان شاء الله .
رتيل : النور نورك حبيبي .
.
.
.
.
.
.
.
.
.
.
.
.
.
.
.
.
.
.
.


تمت بحمد الله 



